<document xml:lang="sme" id="no_id"><header><title>Meahcci - identitehta, kultuvrra ja birgejumi vuođđun – Raporta sámedikki meahccebargojoavkkus, guovvamánu 29.b. 2016.</title><genre code="admin"/><author><unknown/></author><year>2016</year><publChannel><publication><publisher>Norgga Sámediggi</publisher></publication></publChannel><wordcount>13314</wordcount><conversion_status type="standard"/><availability><license type="standard"/></availability><parallel_text xml:lang="nob" location="meahccirapport2016.pdf"/><metadata><uncomplete/></metadata><version>XSLtemplate $Revision: 161400 $; file-specific xsl  Revision; common.xsl  $Revision: 154948 $; </version></header><body><p>Meahcci - identitehta, kultuvrra ja birgejumi vuođđun</p>
<p>- Raporta sámedikki meahccebargojoavkkus, guovvamánu 29.b.2016.</p>
<p><em type="italic">Sámedikki  bargoáigumuš </em></p>
<p>Sámedikki hálddahus čállá iežas vuođđočállosis beaiváduvvon 28.8.15 ahte Sámediggeráđđi lea álggahan barggu ođastit sámedikki areála- ja birasdieđáhusa.  Dan oktavuođas háliidit ásahit joavkku mii <span type="quote">«… galgá veahkehit čalmmustahttit sámi meahcásteami ja mot otná hálddašeapmi lea heivehuvvon meahcásteddjiid dárbbuide»</span>. Dát resursajoavku galgá buktit iežas evttohusaid sámi meahcásteami siskkilduvvon politihkkaovdáneapmái.</p>
<p>Joavkku barggu ságaškuššamis daddjo ahte lea hástalus hálddašeamis ja hálddašeapmái ahte árbevirolaš ávkkástallama báikedoalloatnui ii sáhte kategoriseret doahpaga “ealáhusdoaimmaheami” vuollái, muhto ahte kultuvrralaš mearkkašupmi liikká lea eambbo go dušše <span type="quote">“astoáiggedoaibma”</span>. Eanas sámi gilážiin lea dakkár ávkkástallan dábálaš mii buktá báikedollui luonddubuktagiid, ja dasto dat lea hui dehálaš lassidoarjjan ollislaš báikedoalloekonomiijii. Muhtun dilálašvuođain sáhttá maiddái leat mearrideaddjin olbmuid ollislaš dinemii ja vejolašvuhtii orrut dáin guovlluin.</p>
<p>Viidáset daddjo ahte mihttomearri lea ahte sámi <em type="italic">meahcásteapmi</em> galgá biddjot vuođđun almmolaš meahccehálddašeamis. Dát boahtá reflekterejuvvot areála- ja birasdieđáhusas.  Doppe váldo digaštallamii árbevirolaš meahcce ávkkástallama vuhtiiváldin báikedoalu geavaheapmái , lotnolagaid areálahálddašeami árbevieruid bisuhemiin, «… almmá čatname dan ealáhusdoaimmaheami ekonomalaš mihttomearrái». Árvovuđđosaš vuolggasaji vuođul galgá «… čalmmustahttit árbevirolaš meahcceávkkástallama ja meroštallat mot Sámediggi berre dainna bargat viidáset. </p>
<p>Joavku galgá lagat guorahallat mii sámi  <em type="italic">meahcásteapmi</em> lea ja mot otná njuolggadusat ja hálddašeapmi leat heivehuvvon báikkálaš árbe<em type="italic">meahcásteapmi</em>, ja leago otná hálddašanstivrenvuohki heivehuv<em type="italic">meahcásteapmi</em> báikkálaš ja guovddáš hálddašangeavadiin? Makkár vejovieruide, boares vieruide ja meahcceresurssaid geavaheami ja bisuheami riekteáddejumiide. Viidáset galgá joavku guorahallat mot hálddašeamis váldojuvvo vuhtii von meahcásteddjiid dárbbuide. Dás lea vejolašvuohta geahčadit makkár heivvolaš bargoneavvut eiseválddiin ja hálddašeamis leat sámi kultuvrra ja eallinvuogi joatkima várás. Vuhtiiváldojuvvo go árbevirolaš lašvuođa addet sierralágat mat muddejit muhtun ođasmuvvi resurssaid báikkálaš heivehemiide mat doahttalit sámi kultuvrra ja boares vieruid? </p>
<p>Sámediggi ásahii dili nu viiddis oktiibidjamii go vejolaš, ja aiddostahttá ahte</p>
<p>«… resursajoavku sáhttá addit cealkámušaid ja kommentáraid dieđáhusbarggu bargojuvvon árvvoštallamiidda ja evttohusaide go guoská meahcceresurssaid geavaheapmái, hálddašeapmái ja bisuheapmái. Nu sáhttá joavkkus maiddái leat referánsajoavkku doaibma».</p>
<p>Čoahkkáigesson hámis mandáhtta hábmejuvvon dán lági mielde:</p>
<p>«Resursajoavkku mandáhtta lea buktit iežas evttohusaid meahcásteami politihkkaovdáneapmái. Dát evttohusat bohtet leat oassin Sámedikki areála- ja birasdieđáhusa máhttovuođus. Lávdegoddi sáhttá maiddái ovddidit oainnuid dieđuide maid Sámediggi ráhkada meahci birra dieđáhusbarggu oktavuođas».</p>
<p><em type="bold">Lávdegottis mielde ja čoahkkimat.</em>Lávdegottis leat dát olbmot leamašan mielde: </p>
<p>Siss Heidi Hansen, Gunnarnes Gádde-Iččát, Nancy Porsanger, Sirbmá, Johan Ingvald Hætta, Guovdageaidnu, Sigvald Persen, Siskkit Billávuotna, Jan Erik Henriksen, Áltá, Unni Fjellheim, Plassje.</p>
<p>Lávdegotti čálli lea leamašan Steinar Pedersen, Deatnu.</p>
<p>Lávdegottis leat leamašan 4 čoahkkima: - Romsa, 28.-29.10.15</p>
<p>- Romsa, 26.11.15</p>
<p>- Áltá, 7. -8.1.2016</p>
<p>- Plassje, 17.-18.2.2016</p>
<p>Lávdegoddi oassálasttii maiddái Sámedikki fágalaš sisdoallovalljugis areála- ja birasseminárii Romssas, 25.-26.11.15. Lávdegoddái lea maiddái leamašan nannodahkan ahte fágajođiheaddji Sten Olav Heahtta lea čuvvon buot čoahkkimiid.</p>
<p><em type="italic"> Álggaheaddji  mearkkašumit</em> </p>
<p>Lávdegoddi lea ságaškuššan sámi meahcásteami árvovuođu, ja makkár árbevirolaš luonddugullevašvuođa vuođđu olbmuin lea odne. Mii dat lea maid váldá mielde ođđaáigásaš servodahkii, ja makkár hástalusaid lea earret eará teknologalaš ovdáneapmi mielddisbuktán?</p>
<p>Barggus lea leamašan eanemus lági praktihkalaš olahusmearri, doaivagiin ahte ovddiduvvon evttohusaid galgá leat vejolaš duohtandahkat ja dat galggašii veahkehit buorideami boahtteáiggi sámi meahcásteami eavttuid. Dan oktavuođas lea lávdegoddi eanas muddui ávkki atnán miellahtuid máŋggabeallásaš gelbbolašvuođas ja daid vásáhusaid mat ieš guđet osiin Sámis leat.</p>
<p>Bargosuorgi lea leamašan hui viiddis. Lávdegoddi danin árrat gávnnahii ahte fertii válljet fáttáid ja temáid maid birra lei álki dadjat juoidá. Mii dovddastit ahte ii leat leamašan vejolaš dadjat juoidá <span type="quote">“buot áššiid birra”</span>.</p>
<p>Mii leat ságaškuššan ja čujuhan muhtun hálddašančovdosiidda mat sáhttet veahkehit buorideame árbevirolaš sámi meahcásteami dili ođđaáigásaš servodagas. Min listu liikká ii leat dievaslaš, muhto doaivva lea liikká ahte Sámediggi boahtá gávdnat elemeanttaid maid sáhttá geavahit viidáset politihkkahábmemis go guoská luondduburiid geavaheapmái sámi guovlluin.</p>
<p>Mandáhta olis sáhttá joavku maiddái ovddidit rávvagiid mat eai njuolgut gula meahcásteapmái. Mildosis váldit dan oktavuođas ovdan muhtun gažaldagaid mat gusket earenoamážit lullisámi guovllu boazodollui/båatsoe.   Dat leat cealkámušat Sámedikki bargui ođđa boazodoallodieđáhusain.</p>
<p>Suorgi mas lea dahkamuš árbevirolaš sámi ealáhusdoaimmaiguin, lea mearraresurssaid geavaheapmi ja hálddašeapmi. Doppe leat hástalusat olbmuide geain vuođđun lea ruovttubivdu lotnolagaid eará ealáhusaiguin, ahte sin riektevuođđu dađistaga lea bieđganan. Dat dáhpáhuvvá ain sihke mearra- ja luossabivddus, ja ovdamearkka dihte guollebiebmanealáhusa háldogáržžideapmi vuotnaareálain. Dán birra áigut dadjat juoidá loahpas.</p>
<p>Min mielas lea maid riekta jievžat ovttaskas áigeguovdilis dokumeanttaid váldočuoggáid mat gullet joavkku bargui. Dát guoská vuosttažettiin Sámedikki 2009 areála- ja birasdieđáhussii ja Sámi vuoigatvuođalávdegotti II evttohusaide sámi guovlluid birra Finnmárkku lulábealde. Mii namuhit maiddái fágajoavkoraportta meahccehálddašeami birra mii almmuhuvvui 2014:s.</p>
<p>Min čoahkkáigeassi ráva lea ahte Sámediggi berre ollislaččat guorahalat lágaid ja njuolggadusaid mat odne hehttejit ahte olbmot galget sáhttit ávkkástallat báikkálaš luondduburiid mat leat nannámis ja mearas, áiggiid čađa geavaheami ja álgoálbmotrievtti prinsihpaid mielde, ja geavahit buot olámuttos kanálaid sihkkarastin dihte dán rievtti.</p>
<p><em type="bold">Ealáhusovdáneapmi ja  árvoháhkan meahcis</em><em type="italic">Meahcci</em> lea álohii leamašan vuđolaš resursa </p>
<p>álbmogii sámi guovlluin. Dát sáhttá maiddái addit vuođu eanet árvoháhkamii mihtiduvvon ruvnnuin ja evrriin, go dilli aktiivvalaččat láhččojuvvo ealáhusovdáneapmái. Dát lea lávdegotti mandáhta olggobealde. Mii áigut liikká cuiggodit ahte dárbbašuvvo heivvolaš organiseren dakkár ealáhusguvllot doaimmas masa vuođđun lea meahcci. Sámediggi berre maiddái árvvoštallat várre eanet hálddahuslaš resurssaid dakkár barggu fuolaheapmái.</p>
<p>Dát eaktuda kártema valljodagain mat sáhttet ealáhusovdáneapmái leat vuođđun. Ferte ovddiduvvot ealáhusplána - vejolašvuođat, hástalusat ja gáržžideamit, ja ásahuvvot almmolaš ealáhuslistu. Buvttaovdáneapmi lea maiddái dehálaš, ja sáhttá jurddašit ahte ovttasbarggus Sámedikkiin ovddiduvvo ealáhusšiehtadus <em type="italic">meahcásteapmái</em>. </p>
<p><em type="italic">Sámedikki areála- ja bi-rasdieđáhus, 2009.  Eallit riikkas riikka eavttuid mielde  </em></p>
<p>Sámediggi lea ovdal ráhkadan eanet dokumeanttaid main lea stuora guoskevašvuohta meahccejoavkku bargui. Dakkár guovdilis dokumeanta lea 2009 Sámedikki biras- ja areáladieđáhus - <em type="italic">Eallit riikkas riikka eavttuid mielde.</em> Min mielas lea riekta čoahkkáigeassit daid osiid dán dokumeanttas main lea stuorámus guoskevašvuohta lávdegotti bargui. </p>
<p>Dieđáhusas daddjo ahte areála ja resurssat addet vuođu ássamii ja ealáhusdoaimmaheapmái, ja ahte dat lea eaktun iežas kultuvrra ja servodateallima ovdáneapmái. Viiddis sámi guovlluin gávdnojit valljugis resurssat, mii lea buktán gilvvu eará beroštumiin. Dát fas lea dagahan deattu árbevirolaš eallinmálliide ja eallinvugiide.</p>
<p>Dieđáhus viidáset čilge lágaid- ja njuolggadusaid birra mat addet Sámediggái váikkuheami areála- ja biraspolitihkas. Dát guoská Sámedikki iežas njuolggadusaide meahci rievdaduvvon geavaheami birra Finnmárkolága mearrádusaid ektui, ja earenoamážit plána- ja huksenláhkii mii čielgasit maiddái galgá sihkkarastit sámi kultuvrra, ealáhusdoaimmaheami ja servodateallima vuođu. Luonddušláddjivuođaláhka gullá maiddái dán kategoriijii.</p>
<p>Váldoáigumuš 2009 dieđáhusain lei sihkkarastit nanaguoddevaš ovdáneami davviguovlluin, mii siskkilda sihke ekologalaš, kultuvrralaš ja sosiála nanaguoddevašvuođa. Dat siskkilda beassama ja vuoigatvuođaid iežas ássanguovlluide ja vejolašvuođa hálddašit daid iežas árbevieruid ja árvvuid olis. Dát bidjá maiddái gáibádusaid bajitdási eiseválddiide, ráđđehussii ja stuoradiggái, ja báikkálaš dásis earenoamážit suohkaniidda maid ovddasvástádus lea bidjat doibmii areála- ja biraspolitihka.</p>
<p>Dieđáhus ságaškuššá maiddái mat leat sámi árvvut, ja gávnnaha ahte sámi árvooaidnu hárve lea biddjon vuođđun almmolaš hálddašeamis. Nanu fuolkegullevašvuohta meroštallojuvvo leat sámi árvun, ja dát gullevašvuohta ráhkada čanastaga báikái ja guvlui - vaikko dat lea eret fárrejuvvon ja lea šaddan astoáiggeeanadahkan.</p>
<p>Eará sámi árvu mii deattuhuvvo lea árbevirolaš luondduoaidnu, ja ahte dát lea maiddái áigeguovdil areálaid ja resurssaid hálddašeami oktavuođas. Dát gullá oktii dainna ahte sorjjasvuohta lundui lea addán sihke stuora dieđu dan birra ja áktejumi dasa. Olbmot válde dan maid dárbbašedje iežaset birgejupmái, eaige goaridan boahttevaš buolvvaid vejolašvuođaid. Dat lei nanaguoddevaš ávkkástallan geavahusas.</p>
<p>Konstaterejuvvo ahte vaikko eanetlohku dain geat orrot sámi giliin odne eai njuolga leat sorjavaččat luonddus, de olbmuin lea ain dat ipmárdus luonddus mii manná ruovttoluotta árbevirolaš sámi ávkkástallankultuvrii.</p>
<p>Dieđáhus maiddái ovdandoallá ahte báikkálaš sámi bealis ákkastallojuvvo dainna ahte  meahcci don doloža rájes lea leamašan ávkkástallanguovlu ja báiki gos viežžá dehálaš doarjag</p>
<p><em type="bold">Meahcásteapmi - eai dušše dievddu </em>Hui dehálaš cuiggodeapmi dieđáhusas lea </p>
<p>ahte areála- ja resursahálddašeamis áinnas lea stuorámus fuomášupmi biddjon dievdduid geavahanguovlluide ja máhtolašvuhtii. Dievdduid ovddasvástádussuorgi boazodoalus ja meahcásteamis, ealgabivddus, guollebivddus ja bivddus lea ožžon stuorát fuomášumi go nissoniid <em type="italic">meahcásteapmi</em> ja ávkkástallanguovlluid geavaheapmi ja sin máhtolašvuohta meahci ja ávkkástallanguovlluid birra. Dát lea dagahan ahte digaštallan lea ollu fuomášuhttán mohtor<em type="italic">meahcis</em> ja beassama ođđa guovlluide dakkár vuodjinfievrruiguin, dahje vejolašvuođa doaimmahit giđđaloddema ja vejolašvuođaid eanet ealgavállaide. Nissoniid ja mánáid árbe<em type="italic">meahcásteapmi</em>, nugo muorječoaggin, gámassuinniid ja bárkkuid čohkken, ja guollejohtolaga virolaš bivdu lagas jávrriin ja jogain, lea hárvenaš váldon ovdan ja šaddan digaštallanfáddán boahttevaš geavahusa ja vuoigatvuođaid birra. </p>
<p><em type="bold">Láhkamearrádusat ja konvenšuvnnat</em>Biologalaš šláddjivuođa konvenšuvdna lea </p>
<p>guovddážis go guoská birrasii ja areálaid geavaheapmái. Álgoálbmogiidda lea konvenšuvnna 8. artihkal dehálaš:</p>
<p>«Juohke šiehtadanbealli galgá nu guhkás go lea vejolaš ja ulbmillaš… vuhtiiválddedettiin iežas nationála lágaid, árvvusatnit, bisuhit ja seailluhit álgoálbmogiid- ja báikegottiid máhtuid, innovašuvnnaid ja geavvada, mat ovddastit dehálaš eallinvugiid biologalaš šláddjivuođa bisuheapmái ja nanaguoddevaš geavaheapmái, ja ovddidit viidábut geavaheami dain, mieđihemiin ja searvamiin dakkár máhtuid, innovašuvnnaid ja geavvada háldejeddjiin, ja ávžžuhit govttolaš juohkimii ovdduin dakkár máhtuid, innovašuvnnaid ja geavvada ávkkástallamiid geažil».</p>
<p>Dieđáhusas daddjo ahte dát artihkal rahpá dasa ahte álgoálbmogiin galgá leat mearkkašahtti oassi mieldemearrideapmi  iežaset máhtu, geavahusa, eallinvuogi ja juogadeami badjel. Stáhta lea maiddái álbmotrievttálaččat geatnegahtton sihkkarastit sámi kultuvrra ávnnaslaš vuođu, ja ahte lea sámi oassálastin sámi guovlluid luondduresurssaid geavaheamis, hálddašeamis ja bisuheamis.</p>
<p>Luonddušláddjivuođalágas leat ulbmilparagráfas sátnádeamit dan birra ahte sihkkarastit sámi kultuvrra vuođu. Láhka galgá maiddái dohkkehit ja deattuhit sámi árbevirolaš máhtu oassin almmolaš mearrádusaid máhttovuođus mat gullet luonddušláddjivuhtii.</p>
<p>Konstaterejuvvo ahte areálaid ja resurssaid hálddašeapmi eanas muddui dáhpáhuvvá báikkálaččat, mas plána- ja huksenláhka lea deháleamos stivrenreaidun. Dát láhka addá ovttaskas suohkanii viiddis válddi ja ovddasvástádusa hálddašit iežas areálaid ja resurssaid.</p>
<p>Ođđa plána- ja huksenlága plánaoassi sihkkarastá sámi beroštumiid eanan- ja resursahálddašeamis. Paragráfa 3-1, mii siskkilda plánema bagguid ja doahttalusaid dán lága mielde, dadjá ahte dat galgá sihkkarasit kultuvrra, ealáhusdoaimmaheami ja servodateallima luondduvuođu. Viidáset lea Sámediggái addon riekti ovddidit vuostecealkámušaid suohkanplána areálaoassái ja muddenplánaide gažaldagain mat leat mearkkašahtti mearkkašupmi sámi  kultuvrii dahje ealáhusdoaimmaheapmái.</p>
<p><em type="bold">Árbevirolaš máhttu</em> </p>
<p>Dehálaš suorgi lea registreren ja dokumentašuvdna árbevirolaš máhtus luonddu ja dan resurssaid geavaheami ja áddejumi birra. Deattuhit maiddái ahte árbevirolaš máhttu sáhttá veahkehit oažžumis nanaguoddevaš hálddašeami luondduresurssain ja areálain. Dakkár máhtus lea  maiddái iešárvu, dat gaskkusta sámi historjjá ja addá otná bulvii dieđuid iežaset vássánáiggi ja iežaset árvvuid birra.</p>
<p><em type="bold">Álbmotstruktuvrra rievdadusat ja gulle-vašvuohta vuođđoealáhusaide</em> </p>
<p>Mediadieđáhus čalmmustahttá maiddái fárremiid sámi boaittobeali giliin ja sámi guovlluid álbmotstruktuvrra rievdadusaid - gos relatiivvalaččat šaddet eanet ja eanet vuorasolbmot. Muhtun guovllut leat vásihan olles 53,9% eretfárrema áigodagas 1990-2007. Álbmotstruktuvrra ja geavahanvugiid rievdadusat mielddisbuktet maiddái eanadatrievdadusaid. Geavahan- ja ávkkástallaneanadat jávká. Dasto maiddái jávká máhttu ja vásáhus mii gullá dakkár geavahanguovlluide. Árbevirolaš eanadat rievdá ávkkástallan- ja buvttadanareálas šaddat guovlun vuoiŋŋasteapmái ja <span type="quote">“vásáhusaide”</span>. Dat maiddái mearkkaša ahte viesuin rievdá doaibma ja šaddet bartan ja astoáiggeviessun oanehit áigodagaide jagis.</p>
<p>Sámi guovlluin lea oassi dain geat barget vuođđoealáhusain ain riikkagaskameari  bajábealde. Sámi ealáhus nugo boazodoallu  váldojuvvo ovdan go dat váikkuha birasustitlaš biebmobuvttadeapmái lagasguovllu buktojuvvon, dearvvaš biepmuin ja lea mielde  ráhkadeame mihtilmas eanadaga.</p>
<p><em type="bold">Kulturmuittut leat dehálaččat</em>-  Dat muitalit guovlluid guhkitáigásaš </p>
<p>geavaheami birra. -  Dat čájeha sámi eanadat- ja luondduipmárdussii, ja mearkkašumi mii eanadagas ja luonddus lea ekonomalaš, sosiálalaš ja vuoiŋŋalaš dilálašvuođaide. -  Dat leat oassin dálááiggi dilálašvuođas, go dat váikkuhit kultuvrralaš gullevašvuođa vásáhussii ja diđolašvuhtii mot luonddu galgá geavahit. -  Sámi kultureanadagas lea stuora áigečikŋodat. -  Kulturmuittuin lea alla joatkevašvuohta daningo eanadaga geavaheapmi, beroškeahttá teknologiijaovdáneamis, ii leat rievdan nu ollu historjjá čađa. -  Dát eanadat dasto lea mielde bisuheame dán eanadaga ovddasteami historjjálaš ruohttasiid sihke otná ja ihttábeaivvi buolvvaide. Dieđáhusa vuoruhuvvon doaimmat main lea eanemus guoskevašvuohta meahccelávdegoddái:</p>
<p type="listitem">•  Bargat dan ala ahte árbevirolaš sámi luondduoaidnu biddjojuvvo vuođđun resurssa- ja eananhálddašeapmái sámi guovllus.</p>
<p type="listitem">•  Čalmmustahttit nissoniid máhtolašvuođa ja árbevieruid go guoská meahcceresurssaid geavaheapmái.</p>
<p type="listitem">•  Čuovvulit luonddušláddjivuođalága buot surggiin mat gusket sámi beroštumiide.</p>
<p type="listitem">•  Ráhkadit areálapolitihkalaš plánanjuolggadusaid vai sihkkarastá sámi kultuvrra, ealáhusdoaimmaheami ja servodateallima vuođu almmolaš areálaplánemis Sámedikki hálddašanguovllu suohkaniin.</p>
<p type="listitem">•  Bargat oažžumis vuoigatvuođa- ja ealáhuspolitihka mii mielváikkuha bisuhit stabiila ássama maiddái sámi guovddášbáikkiid olggobealde.</p>
<p type="listitem">•  Stivrenvejolašvuođaid geavahit mat leat ođđa plána- ja huksenlágas aktiivvalaččat sihkkarastit ássanminstara báikkálaš árvvuid vuođul, nugo ovdamearkka dihte nanu fuolkečanastagaid ja lagas čanastaga gaskal ássanbáikki ja luondduguovllu.</p>
<p><em type="bold">Joavkku árvvoštallan</em>-  Bargojoavkkus eai leat makkárge váttisvuođat </p>
<p>doarjut daid árvvoštallamiid mat leat dahkkon dokumeanttas <em type="italic">Eallit riikkas riikka eavttuid mielde.</em> Dieđáhusas gáibidit eanas evttohuvvon doaimmat joatkevaš čuovvoleami. Lassin dasa ahte čielggadahttit muhtun elemeanttaid mat das namuhuvvojit, de ovddida joavku maiddái eanet ođđa doaimmaid maid mii rávvet Sámedikki čuovvulit. </p>
<p><em type="italic">Sámi meahcásteapmi</em> </p>
<p>Mihttomearri sámi meahcásteami bargguin lea ahte dat berre dohkkehuvvot formálalaččat iešheanalis kulturovdanbuktimiin ja sámi eallinvuogi dovddaheapmin. Áššáigullevaš gažaldat lea danin mii lea mihtilmas dahje earenoamáš sámi meahcástemiin. Ollu earát dahket dan seamma go sápmelaččat. Sii čogget murjjiid, bivdet, čogget urttaid, bivdet guliid duottarjávrriin, čullet boaldinmuoraid ja áinnas barget dán lotnolagaid eará luondduealáhusaiguin nugo mearra- ja luossabivdduin. Sáhttá maiddái</p>
<p>Vástádus lea seamma álki go gažaldat. Sápmelaččat eai leat ávkkástallan luondduburiid ráddjejuvvon guovlluid siskkobealde daningo sii leat leamašan dahje leat sápmelaččat, muhto daningo sii árbevirolaččat leat orron dihto guovlluin ja leat heivehan iežaset dilálašvuođaide doppe. Seamma ládje go olbmot eará báikkiin oaivvildit ahte guhkesáiggi geavaheapmi maiddái ásaha vuoigatvuođa - almmá nu ahte das livčče vuostálasvuohta earáid ektui.</p>
<p>Dakkár oktavuođas lea árbevirolaš lahkoneapmi lundui - meahccái - dehálaš. Norgga servodagas lea vuolggasadji dávjá ahte luondu lea vuoiŋŋasteapmái vuođđun, mii fas dárkilit gullá oktii doahpagiin olggustallan. Dakkár govas šaddet ođasmuvvi luonddubuorit juoga mat leat vuođđun astoáiggedoaimmaide- nugo rievssatbivdui, lustabivdui, kitingai, beanavuodjimii,  sihkkelgilvvuide ja merkejuvvon tuvraláhtuide. Dan oktavuođas fuobmá dattetge ahte olggustallan lea sátni mii ii gávdno sámi sátnehivvodagas, juoga mii ieš alddis sáhttá muitalit guovttelágan kultuvrralaš lahkoneami birra luondduburiide.</p>
<p>Dan oktavuođas lea áigeguovdil váldit mielde muhtun ođđa, dahje dárkkuhit muhtun doahpagiid mat dán suorggis geavahuvvojit odne. Dárogilli dávjá geavahit doahpaga meahcci dan birra mii lea gilvojuvvon guovlluid olggobealde. Dávjá dát nai čilgejuvvo leat áibmodasmeahccin.  Sámi terminologiijas lea lagamus gielalaš doaba meahcci. Dán oktavuođas gávdná fas meahcásteami - mii mearkkaša ávkkástallat luondduburiid <em type="italic">meahcis</em>. Dasto oažžu <em type="italic">meahcci</em> mearkkašumi resursaguovlu - báiki man atná ávkin, man olmmoš <em type="italic">ávkkástallá</em>. Dat mearkkaša ahte ávkkástallanvuđđosaš ávkkástallan ođasmuvvi luondduburiin <em type="italic">meahcis</em> lea leamašan (ja lea) oassin birgejumis - birgemuša vuođđun - doaba mii fas vuolgá sánis birget - dan ahte olmmoš birge.  Eanasmuddui leat leamašan buktagat mat njuolga leat adnon báikedoalus, dat mearkkaša iežas birgejupmái, muhto maiddái vuovdingálvun vai háhka reaidaruđa sisaboađuid. Birgemis ii leat sáhka dušše birget luonddus ja dainna maid luondu fállá.  Dát gáibida máhtolašvuođa ja árvvuid mat ain adnojit dehálažžan sihke boazodoalus ja dáloniid gaskkas.  Doahpagiid <em type="italic">ávkkástallat ja birgejupmi</em> okta<em type="italic">goaŋkun</em> (<span type="quote">“gáffemuorra”</span>), dálkkasin, juhkamuššan, dáhkkegokčasiin, goriide, gievkkanneavvun, jnv. vuođas lei dehálaš vuođđun ahte ávkkástalai measta buot sihke bohccos, šibihiin, ealggain, guliin, j.v. Njuvvojuvvon elliin válde vara, gaccaid, oivviid, siskkožiid, duljiid/náhkiid ja čoliid. Dán barggus ledje mielde sihke goappaš sohkabeali ja buot buolvvat. Mánáin lei dáppe lunddolaš oahppanbáiki gos prinsihppa lei ahte ii maidege galgan bálkestit, muhto ahte visot galggai geavahuvvot. Šattuin lea maiddái leamašan ollislaš ávkeárvu. Soagi ruohttasiid, máddaga, bárkku, máihlli ávkkástalle, ja ávkkástallan lei viiddis; dat adnui huksenávnnasin, skoađasin, oađđinvuložin, boaldámuššan, cahkkeheapmái, </p>
<p>Ávkkástallat borramuša njuolga luonddus, vuovddis, váris, jogain, duottarjávrriin ja  mearas - lei vuđolaš oassin olbmuid <span type="quote">“eallimis ja doaimmain”</span>. Danin sáhttá vejolaš definišuvdna birgejumis leat ahte lei báikkálaš, ođasmuvvi luondduburiid geavaheapmi mii veahkehii bisuhit kultuvrra ja ássama.</p>
<p>Oassin dás olbmot ledje eanas áiggi <em type="italic">jagis</em>  <em type="italic">meahcis</em>. Ovdamearkan meahci geavaheapmái lea ahte muorat mat galge adnot boaldámuššan njeidojuvvojedje ovdal Mihcamáraid, ja njásko<em type="italic">meahcis</em> ja nu váikkuhii dát ollislaš ja birrajagi geavaheapmi ásahit juoga mállet gullevašvuođa ja eaiggátvuođadili dakkár guvlui maid joatkevaččat bearráigehčče. Galggai ovttasdoaibmat luondduin, ja ovdamearkka dihte geavahedje mánnom</p>
<p>Meahci geavaheamis lei maiddái vuoiŋŋalaš dimenšuvdna. Danin ledje bassi báikkit ja sieiddit - bálvvosgeađggit - dehálaččat ovddeš áiggis. Daidda galggai čájehit gudnebalolašvuođa, ja ain lea gal nu ahte ollugat vánddardit gudnevuollegašvuođain go leat dákkár ovdakristtalaš áiggi boares muittuid lahkosis. Dat mearkkaša ahte oktavuohta gaskal dološáiggi ja dálááiggi meahci geavaheapmi dien ládje maid ovdanbuktojuvvo. Ollu sápmelaččat leat bisuhan árbevieru dearvvahit ja jearrat lobi (dain geat ovdal leat geavahan báikki) go orodit ovtta báikkis ja sii lohpidit guođđit báikki seamma dilis go dat lei go sii bohte dohko. Ollugat giitet ja dahket  dearvvuođaid go guđđet báikki.</p>
<p>Olbmot doibme oahpes kollektiivvas gos doaba birgehallat lei guovddážis. Dat mearkkaša ahte lei dehálaš ahte ledje albma ja čorges láhttenvuogit earáid ja sin luondduburiid geavaheami ektui seamma guovllu siskkobealde. Nu ožžo kollektiivva - siidda dahje giláža - doaibmat buoremus lágiid.</p>
<p>Guovlluin orro unnán olbmot ja ovttaskas olbmos lei oalle ollu iešmearrideapmi ja vejolašvuohta plánet mot geavaha <em type="italic">meahci</em>. Unnán gilvu olggobealde olbmuin mielddisbuvttii maiddái ahte jahkásaččat sáhtii lonohallat guollejávrriid gaskkas, ja dasto bisuhit guollemáddodaga buoremus dásis. </p>
<p>Dát lea rievdan otnáža rádjái. Gilvu <em type="italic">meahci</em> alde lea sturron, ja ovddeš hálddašanstrategiijat eai šat doaimma. Ođđa geavaheaddjit háliidit geavahit meahci ođđa ja eambbo vuoiŋŋastan<em type="italic">meahcásteami</em> man mii govvidit dás.  lágan vugiid mielde. Ođđa teknologiija, nugo ovdamearkka dihte mohtorjohtolat, dahká ahte eambbogat besset meahccái, muhto dat maid ráhkada ođđa hástalusaid ain nanaguoddevaš geavaheapmái. Stuoraservodat lea čađahan muddemiid mat ovdal gulle njuolga luonddu geavaheddjiide. Earret boazodoalu geavaheami, mii belohahkii lea dohkkehuvvon boazodoallolága bokte, de stuoraservodaga muddenmállet eai dohkket dan </p>
<p>Joavku ipmirda jus muhtumat bidjet gažaldaga</p>
<p>dasa lea go sámi meahccedoaimmaheami - meahcásteami - čalmmustahttin váikkuhus dološ áiggi jurddašeamis ja makkár guoskevašvuohta dás lea ođđaáigásaš servodahkii gos ruhtaekonomiija stivre.</p>
<p>Vuđolaš kultuvrralaš árvu dás lea dakko ahte dát lea joatkka ovddeš buolvvaid doaimmain - nu ahte meahci ávkkástallan lea sihkkarastin árbevirolaš máhtu geavaheami bokte maid buolvvat min ovdal leat ásahan. Olbmot hálddašedje luondduburiid doppe máŋggabealat geavaheami bokte. Ja - vejolašvuohta ieš viežžat buori ja dearvvaš kvalitehtaborramuša mas eai leat seagadasávdnasat, njuolga luonddus, lea stuora ealáhuslaš- ja identitehtalaš mearkkašupmi ollugiidda.</p>
<p>Áigodagaid mielde ruovttoluotta boahtti  ávkkástallan maid <em type="italic">meahcásteapmi</em> mielddisbuktá lea maiddái vuohki mot otná ođđaáigásaš sápmelaš sáhttá váldit vára, ja joatkit daid árvvuid mat gullet luonddu árvvusatnimii. Iežas kultuvrra ja iežas árbevieruid doaimmaheapmi  ja árvvusatnin šaddá maiddái ain deháleappot sihke iežas čálgui ja mentálalaš dearvvašvuhtii. </p>
<p>Meahci árvvu lea váttis mihtidit ekonomalaš mihtidanstandárddaid ektui.  Liikká lea dehálaš suodjalit <em type="italic">meahci</em> gilvaleaddji geavaheamis. Dat sáhttet leat iešguđetlágan huksenulbmilat, dahje hálddahuslaš rievdadusat mat mielddisbuktet ahte árbevirolaš ávkkástallat šaddá deattu vuollái eará joavkkuin. </p>
<p>Báikkiolbmuid árbevirolaš geavaheapmi  ferte danin adnon hui dehálažžan go  vihkkedallamat dahkkojit rievdaduvvon  geavaheami ektui. Ollu dilálašvuođain boahtá leat sáhka das maid deattuha eambbo - sosiála vai ekonomalaš kapitála.</p>
<p><em type="italic"> Ipmárdus meahcis</em> </p>
<p>Meahcci lea sámi ávnnaslaš kultuvrra álgoálgosaš vuođđu. Máhttu geavahit buot ealáhuslaš ávkkástallanvejolašvuođaid ekovuogádagas ja heivehit ieža</p>
<p>Olmmoš ii ráđđen meahci badjel, muhto galggai doaibmat ovttas dainna. Olmmoš ii eaiggáduššan dan. Earret eará galggai - lagat čálikeahtes njuolggadusaid mielde - jearrat lobi cegget iežas lávu, gámme, goađi, viesu dahje náveha. Huksehusaid ja lávuid eaige ceggen boares bálgáid ja johtingeainnuid ala.</p>
<p>Šlájaid ii galgan bivdit badjelmeare. Galggai álohii guođđit ovtta dahje guokte moni go iešguđet mállet lottiin válddii moniid báikedollui. Eará luonddugáhppálagaid galggai maiddái árvvus atnit, iige galgan daid dárbbašmeahttumiid biinnidit.  Vel ii šlubbooivviid ja cubbuid ge galgan biinnidit ja givssidit. Sámi árbevierus lei hui beaktilis vuohki dán eastadit áitagiin ahte <em type="italic">Cuoppomáddu</em> boahtá váldit sin geat dan barge. Olbmot gal vuhtiiválde dan. </p>
<p><em type="italic">Máddu</em> lei <em type="italic">álgo</em>- dahje álgovuolggaguolli, -lod<em type="italic">máttu</em> go lei guollebivddus dahje bivdime luonddu gierdanráji siskkobealde ja meannudii <em type="italic">mehciin</em> nu ahte anii dan árvvus.  di dahje - ealli juohke šlájas. Dát sivdnádus lei hirbmat stuoris ja nagodii goddit olbmo. Muhto olmmoš ii gal háliidan vásihit </p>
<p>Olbmos eai galgan beare alla mihttomearit - muhto duhtat dainna mii sutnje juhkkojuvvui: <span type="quote">«Guhte ollu hálit, son uhccán fidne – Dat gii háliida olu, son oažžu unnán»</span>. Gal juoga ládje liikká birge go firpmiid lei suhppon: <span type="quote">«Gal fierbmi guolis gávdná»</span>. Sámi árbevierus gávdná maiddái sátnevádjasa <span type="quote">«Ipmil áiti ii leat sálkemis – Ipmila áitti ii sáhte oktage olmmoš gurret»</span>. Luossabivdiid gaskkas</p>
<p>Deanus/Deanočázádagas sáhttá ain gullat ahte earát gal eai gotte dan luosa mii lei mearriduvvon galgat sutnje alcces, vaikko vel váldá ge bottoža guollebivddus. Eará guovdilis sámi sátnevájas lea dákkár «Birget vaikko čáhcegeađgge alde”. Dat mearkkaša ahte olmmoš birge vaikko leaš geađgge alde man birra lea visot čáhci.  Dát lea earenoamáš nammejahkii birget - filosofiijii jus unnánin galggai birget, vel guovlluin nai mat eai addán nu ollu.</p>
<p><em type="italic">Mii lea sámi  meahcásteapmi?</em> </p>
<p>Joavkku váldobargu lea geahčadit árbevirolaš ávkkástallama báikedoalloatnui maid ii sáhte kategoriseret doahpaga “ealáhusdoaimmaheami” vuollái, vaikko dat sáhttá veahkkin leat báikedoalloekonomiijii, muhto mii ii gohčoduvvo <span type="quote">“astoáiggedoaibman”</span> daningo doaimmaheamis lea nu stuora kultuvrralaš ja identitehtalaš árvu.</p>
<p>Sámi <em type="italic">meahcásteamis</em> lea molssolaš sisdoallu. Sámi ealáhusas nugo boazodoalus lea olles  doaibmavuđđui vuođđun dan maid dávjá gohčodit meahcceareálan, ja ealáhusas leat maiddái vissis lágalaš vuoigatvuođat bivdui, guollebivdui ja muorraávdnasiidda. Ovtta mállet <em type="italic">meahcásteapmi</em> sáhttá leat olmmoš geas lea vissis ekonomalaš sisaboahtu luonddubuktagiid vuovdimis, nugo bivddus, guollebivddus, muorječoaggimis ja muorračuollamis, ja dasto son almmolaš ipmárdusas meroštallojuvvo leat ealáhusbargin. </p>
<p>Váldosisdoallu <em type="italic">meahcásteamis</em> lei ahte ledje báikkiolbmot geat gulle ráddjejuvvon guovllu luondduburiide, buolvvaid mielde ávkkástalle buot olámuttos resurssaid iežaset birgenláhkái.   Dan duohken lei go gilli dahje giláš mearragáttis vai siseatnamis, de ávkkástalle fuođđuid, sáivaguliid, murjjiid, urttaid, sámmáliid, darffiid, niittuid, debbuid, stáraid, skálžžuid, buot lágan guliid mearas, ja nissuid, njuorjjuid ja eanas 2) Dát ovdamearkkat leat vižžon Qvigstad 1922. </p>
<p>mállet mearralottiid. Boaldinmuorat vuovddis ja muorrafáttát duodjái ja eará geavahanulbmiliidda ledje maiddái dehálaš oassin geavaheamis.</p>
<p>Gili olbmot maiddái áimmahušše ja dikšo dán guovllus duottarjávrriid. Seamma láhkai huksejedje olbmot gámmiid, gođiid dahje smávva barttaid</p>
<p>Sámi birgenlági dovdomearkan lea leamašan hálddašit ja lotnolagaid <em type="italic">meahcis</em> geavahit ollu iešguđetlágan dilálašvuođaid ja geavahanvugiid.  Dakkár eavttu vuođul lea maiddái dehálaš láhčit buoret dili árbevirolaš sámi meahcásteami joatkimii. </p>
<p>Liikká lea nu ahte ođasmuvvi resurssaid luondduburiid geavaheapmi dihto guovlluin, juobe goit ovdal motoriserejuvvon áigebaji, gulai ovttaskas báikkiolbmuide ja sidjiide geat gulle dan guovllu boazodollui.   Dakkár struktuvrrat gávdnojit ain.</p>
<p>Sámi gullevašvuođa dihto árbevirolaš geavahanguvlui soaitá nai sáhttit oaidnit bajilgovain das geat ohcet ealgavállaid Finnmárkkuopmodaga (FeFo) eatnamis. Joavkkus lea namalassii cuiggoduvvon muitaluvvon ? ahte olbmot mat gullet daid suohkaniidda maid sáhttá meroštallat eanemus sámi suohkanin Finnmárkkus ohcet ovddemusat ealgavállaid iežas orrunsuohkanis.</p>
<p>1700-gaskkamuttus govvidii Knuud Leem hui eallasit sápmelaččaid gullevašvuođa iežaset ruovttubáikái Son čálii ahte vaikko sápmelaččaid eallin duođai lei sihke garas ja lossat, de sii dasa ledje hárjánan, ja mánnávuođa rájes juo nanusmuvvan dasa. Sii danin eai diehtán maidege, ja sidjiide lei <span type="quote">«Váhneneanan»</span> ja eallinvuohki nu buorredohkálaš ahte sii seamma vuosteháguin guđđe iežaset riegádanbáikki, dego vearredahkki háliidii mannat steavlidanbáikái (Leem 1767: 172).</p>
<p><em type="italic">Meahci  vuoigatvuođaguoddit</em> </p>
<p>Árbevirolaččat leat sámi <em type="italic">meahcásteaddjit - meahci geavaheaddjit</em> - leamaš ovtta gilisearvvi ássit dahje sii geat leat doaimmahan boazodoalu guoskevaš guovllus. Eanas muddui lea ain nu, muhto odne leat eanas gilážat ja gilisearvvit nai máŋggačearddalaččat. </p>
<p>Gažaldat lea makkár mearkkašupmi dás vejolaččat lea viidáset bargui sihkkarastime vuođu árbevirolaš sámi meahci geavaheapmái. Háliiduvvojit go ortnegat mat oidet sápmelaččaid individuálalaš vuođu alde?</p>
<p>Eanas olbmuin orro oalle čielga oaidnu ahte buohkaide gilisearvvis berrejit gustot meahccevuoigatvuođat mat gili olbmuin leat, dahje maid boađáše oažžut (Gč. e.e. Finnmárkokommišuvnna vuoigatvuođačielggadanbarggu). Eará čoavddus go dát boađášii dagahit riiddu mii ii leat buorrin oktiige. Danne leat geográfalaš dahje guovlovuoigatvuođat rievttes geaidnu maid berre čuovvut, vaikko vuoigatvuođavuođđu sáhttá leat lotnolasvuohta gaskal sámi dološáiggi rájes geavaheami ja álgoálbmotrievtti láidestemiid.</p>
<p>Guovlovuoigatvuođat leat muđui nai vuđolaš prinsihppan Sámedikki kultuvrra ja ealáhusovddideami ohcanvuđot doarjjanjuolggadusain.. Buohkat geat gullet daid surggiide mat ortnegat siskkildit lea seamma riekti ohcat ja oažžut doarjaga.</p>
<p>Eará áššečuolbma lea vuhtiiváldit sin geat fárrejit eret sámi gilážiin, ja geat soitet ásaiduvvat eará báikkiide. Galget go sii ain bisuhit vuoigatvuođat mat sis ležžet leamašan go ledje miellahttun dain guoskevaš giliservodagain dahje guoskevaš guovllus? Leat go hálbbibut oaggun- ja bivdo koarttat eretfárrejeddjiide dohkálaš čoavddus? Dát fáddá leat buktán ollu digaštallama jagiid mielde.</p>
<p>Gávdnojit ákkat sihke beali ja vuostá das ahte olbmot geat leat guođđán báikegottiid galget bisuhit vissis vuoigatvuođaid go guoská luondduburiid geavaheapmái iežaset álgoálgosaš ruovttubáikkiin. Okta ágga dakkár ortnegii lea identitehta- ja gullevašvuođa hámis - dat ahte <span type="quote">«deike mun rievtti mielde gulan»</span>, ja ahte mu mánáin maiddái galgá sáhttit leat čatnaseapmi sámi servodahkii.</p>
<p>Lávdegottis lea ipmárdus dakkár oidnui. Vásihuvvo maiddái ahte ollugat bargovejolašvuođaid geažil leat ferten fárret báikkálaš ja guvllolaš guovddážiidda, vahkkoloahpaid ja luomuin vulget giláš- ja giliservodagaide gos sii leat eret. Dát gullá oktii dainna mii ságaškuššojuvvo Sámedikki 2009 areála- ja birasdieđáhusas.  Das meroštalloju</p>
<p>Liikká galget leat ollu buorit sivat guođđit guovlovuoigatvuođaprinsihpa. Dat mearkkaša ahte sii geat bisuhit ássama giliin ja smávvagilážiin maiddái galget leat vuoruhuvvon vuoigatvuođaguoddit, ja ahte soaitá leat juste vejolašvuohta ávkkástallat meahci mii ain oažžu ollugiid bissut giliin. Joavkku áddejupmi lea maiddái ahte lea váttis earuhit gaskal kollektiivvalaš vuoigatvuođa mii gullá gilisearvái, ja vejolaš individuálalaš vuoigatvuođa maid eretfárrejeaddjit ožžoše. Liikká ferte biddjot vuođđun ahte go olbmot vejolaččat fárrejit ruovttoluotta - de sis fas leat seamma vuoigatvuođat go gili/doaresbeali kollektiivvas.</p>
<p>Earenoamáš hástalus lea lullisámi guovllus, gos vuoigatvuohta meahcásteapmái lea čadnon boazodoallovuoigatvuhtii. Dat mearkkaša ahte dán vuoigatvuođa massá go ii šat bargga boazodoaluin. Vástideaddji guoská sidjiide geat heitet boazodoalus eará guovlluin riikkas, muhto  doppe gal sis liikká lea eanet vejolašvuođa joatkit iežas meahcástemiin.  Dát guoská  erenoamážit Finnmárkui - eaktudemiin ahte ovdáneapmi doppe ii raba vel eanet olgoriikkalaš vahátlaš gilvui. Boazodoallovuoigatvuođa massimiin massá maiddái ovtta eará dehálaš resurssa mii lea vuođđun iežas kulturdoaimmaheapmái. Dat lea vuoigatvuohta váldit ávdnasiid vuovddis ja eatnamis duodjebuvttadeapmái. Dasa lassin berre muitit ahte iešguđet oasit bohccos leat hui dehálaččat árbevirolaš sámi duodjebargui.</p>
<p><em type="italic">Ovttasdoaibman  joavkkuid gaskkas</em> </p>
<p>Sápmelaččaid gaskkas leat dábálaččat leamašan guokte váldojoavkku - boazosápmelaččat ja dálonat - geat leat orron mearragáttiin, johkasuorgegáttiin ja siseatnamis.</p>
<p>Liikká ii leat goassege leamašan čielga erohus gaskal boazodolliid ja sin geat ávkkástalle eará vejolašvuođaid <em type="italic">meahcis</em> dahje mearraresurssaid. Dat leat leamašan, ja leat, nanu fuolkevuođa čanastagat joavkkuid gaskkas. Lea maid leamašan dábálaš ahte dálu sápmelaččat leat leamašan mielde boazodoalus, ja ahte  boazosápmelaččat leat ásaiduvvan dálonin. </p>
<p>Eará dilálašvuohta mii lea čatnan joavkkuid oktii lea <em type="italic">verddevuohta</em> - dahje dat maid sáhttá gohčodit ustitvuođagaskavuohtan. Dárogillii dán dávjá čilgejit leame <em type="italic">verddedoaban</em> (<em type="italic">verdde</em> - guosseustit). Dat mearkkaša ahte boazodoalu olbmuin ledje earenoamáš olbmot dahje bearrašat mearragáttis ja siseatnamis geaiguin sis lei earenoamáš lagas oktavuohta. Dát guoskkai sosiála oktavuođain, ja goappaš guvlui buriid ja bálvalusaid lonohallama ektui. Dát sáhtte leat hui stabiila sosiála struktuvrrat mat biste buolvvaid čađa. </p>
<p>Ođđa doaibmamállet, ođđa teknologiija ja láhkamearrádusat mat earret eará ásahedje gildosa doallat geahččobohccuid, leat hedjonahttán <em type="italic">verddegaskavuođaid</em>, muhto dat gal guhkkin eret leat nohkan, ja ollu báikkiin dát maiddái leat gávdnan ođđa ilbmadanvugiid. </p>
<p>Okta dilálašvuohta mii maiddái sáhttá váikkuhan hedjonahttit boares guovttebeallásaš gaskavuođaid, lea iešguđetláganvuohta formálalaš stáhtusis gaskal dáloniid ja boazodoalu <em type="italic">meahci</em> geavaheamis. Boazodoallu lea definerejuvvon sámi ealáhussan ja das lea lágalaš suddjen, mearrasápmelaččain ja eará dálu sápmelaččain lea unnán dahje ii makkárge suddjen iežaset ovdalašáiggi <em type="italic">meahcásteapmái</em>. Diehttelasat ii leat boazodoalu sivva go dilli lea šaddan nu. Eiseválddiid politihkka lea sivvan dán váilevaš dássededdui. </p>
<p>Duollet dálle sáhttit nai oaidnit ahte sáhttet čuožžilit guovtteoaivilvuođat gaskal dáloniid ja sin geat doaimmahit guoskevaš guovllus  boazodoalu. Das sáhttá leat sáhka ahte giddet guovlluid mohtorjohtolahkii johtingeainnuid, guotteteatnamiid ja guovlluid oktavuođas gos bohccot leat čakčat ragatáiggis. Elliid buorre dili oktavuođas lea hui ipmirdahtti ahte boazu dárbba�</p>
<p>Hástalus dáloniid meahcásteami ektui lea gávdnat ovttaseallinnjuolggadusaid mat dahket unnimus lági hehttehusaid boazodollui, seammás go dat maiddái sihkkarastet giliide ja gilážiidda árbevirolaš geavaheami iežaset meahcceguovl luin. Danin berre eanemus lági mielde ovddidit mekanismmaid mat almmustahttet ja veahkehit váidudeame dárbbašmeahttun soahpameahttun vuođaid. Reaidun dasa sáhttá leat plánabargu mii dáhpáhuvvá suohkaniin ja boazodoalus. Boazodoalloealáhusas leat orohat- ja doalloplánat gárváneame. Dat addá vejolašvuođa ovttastahttit dahje heivehit daid suohkanlaš  meahcceplánaiguin, mii maiddái lea hui sávahahtti. Dakkár plánat bohtet leat dehálaš bargoreaidun easttadit riidduid ja soahpameahttunvuođaid, ja dan dovddu ahte nubbi oassebealli duolbmu nuppi.</p>
<p>Sámi árbevierus lea leamašan nu ahte iešguđet joavkkut leat vuhtiiváldán nubbi nuppi, ja sihke boazodollui ja dáloniidda lea stuora vuoitun joatkit boares ovttasbarggu. Okta čoavddasátni dasa lea viidábut ovttas hálddašeapmi. Heivehanmunni hálddašeamis ja gaskal iešguđet joavkkuid mat geavahit <em type="italic">meahci</em> lea eaktun lihkostuvvamii. Ovttasdoaibman lea dehálaš čoavddasátni. </p>
<p>Earret eará sáhttá dát guoskat dasa goas rievssatbivdu álgá ráddjejuvvon guovlluin. Ollu dilálašvuođain leat sihke dáloniin ja boazodoalus oktasaš beroštumit go guoská sirdit dan maŋŋelii čakčat. Dát sáhttá maiddái guoskat bivdoáiggi mearrideapmái eará mállet bivdui, mas lea dehálaš heivehit bivdoáiggiid boazodoalu guovlluid guohtungeavaheapmái. Earret eará guoská dat ealgabivdui. Go konkrehtat gullá <em type="italic">meahcástanvuoigatvuhtii</em>, de boazodoallolága § 26 váldomearrádus lea ahte boazodoallovuoigatvuohta, addá maiddái </p>
<p>«… vuoigatvuođa bivdit ja guolástit stáhta almennehiin, ja dakkár stáhtaeatnamiin mat eai leat erenoamážit mihtiduvvon ja Finnmárkkuopmodagas dan orohaga siskkobealde gos boazodoallu doaimmahuvvo, seamma eavttuiguin mat leat gieldda, gili dahje báikegotti ássiin gos almennet, stáhtaeanan dahje Finnmárkkuopmodaga guoskevaš eanan lea.  Stáhta mihtiduvvon vuvddiin ja duoddariin boazodoalloguovllu siskkobealde galgá boazo dolliid bivdin- ja guolástanvuoigatvuohta leat nu movt lea leamaš doložis».</p>
<p>Seamma paragráfas daddjo maiddái ahte bivddu ja guolásteami ovddas dán paragráfa mearrádusaid vuođul ii galgga máksojuvvot láigu ii ge goartadivat.</p>
<p>Dálu sápmelaččain, nugo mearrasápmelaččain, ii leat norgga lágaid mielde makkárge definerejuvvon stáhtusa iežaset árbevirolaš <em type="italic">meahcceguovlluid</em> geavaheami ektui. Danne ii leat eiseválddiin hálddašanoktavuođas ge makkárge konkrehta vuoigatvuođasubjeakta man galget vuhtiiváldit. Áidna spiehkasteapmin fertejit leat eanaeaiggátsearvvit sámi guovlluin. Dakkár ovdamearka lea gilieaiggáduvvon Čáhputguovlu stivra Olmmáivákkis Gáivuona suohkanis Romssas. </p>
<p>Dálu sápmelaččaid váilevaš formálalaš stáhtusa mielddisbuktá ahte guoskevaš eiseválddiin ja ásahusain mat barget plána- ja njuolggadusčállosiiguin eatnamiid ja resurssaid hálddašeami ektui, ii leat makkárge formálalaš doaibmabidju mainna siskkilda sámi árbevirolaš geavaheami sin bargguide. Jus ii leat makkárge formálalaš stáhtusa, de gahččá automáhtalaččat máŋgga stuolu gaskii.   <em type="bold">Doaibmabijut</em> </p>
<p>-  Ovttasdoaibman gaskal giliolbmuid ja boazodoalu oktasaš areálaid geavaheami alde berre nannejuvvot dakko bokte go ráhkaduvvojit suohkanlaš meahcceplánat ja ahte dat ovttastahttojuvvojit orohat- ja doalloplánaiguin.</p>
<p><em type="italic">Sámi geavaheapmi ja norgga riektedoahpagat</em> </p>
<p>Lávdegoddi lea maiddái geahčadan oktiivástidit go dahje mot oktiivástidit juridihkalaš doahpagat - opmodatriekti ja geavahanriekti - sámi <em type="italic">meahcástemiin.</em> Lea leamašan stuora ovttaoaivilvuohta ahte sámi árbevierus ii leat leamaš dakkár ipmárdus ahte, vaikk</p>
<p>Vaikko lea áibbas čielggas ahte árbevirolaččat lea leamašan nu ahte bearrašiin, gilážiin ja siiddain geavaheami bokte lea leamašan vuosttašvuoigatvuohta vissis guovlluide, de lea aŋkke ipmirduvvon negatiivvalaččat jus ovttaskasolbmot láhttegohte eaiggáduššanmiellaguottuin meahci osiide. Dakkáriid birra lea earret eará daddjon - dat gal burgo dien jávrri/ son láhtte dego son eaiggáduššá jávrri. Vearba <em type="italic">burgot</em>, mii rievtti mielde mearkkaša biehttalit dahje gieldit, šaddá dakkár oktavuođas negatiivvalaš lágan vuovdnáivuođadoaba. </p>
<p>Dat ii mearkkaš ahte olbmuin geat gullet dihto guvlui <em type="italic">meahcis</em>, ii leat riekti ávkkástallat luondduburiid doppe. Dát lea dattetge dynámalaš riekti mii lea geavaheamis sorjavaš. Dat  mearkkaša ahte geavaheapmi addá rievtti, muhto dát lea riekti maid ii sáhte vuovdit, ja dat ii sáhte hehttet boahttevaš buolvvaid ávkkástallat luondduburiid doppe. Earret eará jerrojuvvui oktiivástida go dat sámi riektejurddašemiin eaiggáduššat luomejeakki jus olmmoš ássá Oslos, ja dasto gidde geavaheami olbmuide geat orrot guovllus. </p>
<p>Eará miellagiddevaš bealli sámi <em type="italic">meahcásteamis</em> ja doahpagiid opmodatvuoigatvuođa ja geavahanvuoigatvuođa ektui, lea dat kollektiivvalaš iešvuohta huksehusaid ásaheami ja geavaheami dáfus. Dat guoská gámmehuksemii. Gámmiid huksejedje báikki heivvolaš ávdnasiiguin guovllus gos ávkkástalle luondduburiid - dávjá sihke geasset ja dálvet. Gámmet eai liikká lean vásedin geavaheapmái dušše dan olbmui dahje bearrašii gii daid lei huksen. Dat ledje rabas ja buohkat geavahedje daid geain lei mii nu bargguid guovllus. Njuolggadus lei dattetge ahte dain geat ledje ceggen gámme lei vuosttašvuoigatvuohta daid geavahit jus lei unnán sadji. Mii diehtit ahte gámmiid lea muhtun báikkiin seamma sohka dahje bearaš máŋgga buolvvaid joatkevaččat geavahan, ja ahte geavaheapmi goit áiggi dáfus sáhttá álgán 1800-logu álggu geahčen. </p>
<p>Jus guovllus heittii geavaheapmi dahje geavahanmálle rievddai, ja jus ii oktage šat bajásdoallan huksehusaid, de dat bohte billohuvvat ja šaddat fas luondun. Dat mearkkaša ahte gámmet gulle geavaheami leahkimii.  Dan dáfus huksehus ovddastii ovtta mállet nannema  geavahanvuoigatvuođas mii lea viidábut go  geavahanvuoigatvuođa otná juridihkalaš  terminologiijas. Dát lea vuoigatvuohta mas ii leat sáhka opmodatvuoigatvuođas, muhto juoga mállet geavahanvuoigatvuohta mii vejolaččat váilu otná vuoigatvuođakommišuvdnabarggus Finnmárkkus.</p>
<p>Joavku lea máŋgga sajis konstateren loahpparaporttas, de gilvu <em type="italic">meahci</em> luondduburiid alde lea áibbas earálágan go dušše ovtta dahje guovtti buolvva dás ovdal. Dan oktavuođas háliidit dárkkuhit ahte vaikko sámi geavaheapmi ja riekte jurddašeapmi vejolaččat sáhttá veaháš spiehkastit garra norgga juridihkalaš doahpagiin opmodatrievtti ja geavahanrievtti dáfus, de midjiide lea liikká áibbas čielggas ahte boares sámi guovlluid geavaheapmi ferte deattuhuvvot vuođđun boahtteáigásaš hálddašeapmái vuolimus vejolaš dásis. Dat mearkkaša ahte sii geat árbevirolaččat leat geavahan guovlluid galget sáhttit muddet geavaheami doppe, nu ahte sin dološ <em type="italic">meahcásteapmi</em>  ja dan kultuvrralaš dimenšuvdna sáhttá jotkojuvvot. </p>
<p><em type="italic">Mánát ja nuorat -  mánáidgárddit ja skuvla</em> </p>
<p>Joavku bidjá vuođđun ahte sámi <em type="italic">meahcásteapmi</em> lea dehálaš oassi sámi identitehtas. Dat leat guovddáš gaskalađasin ovddeš buolvvaide geat leat ásahan vuođu otná sámi servodahkii. Geavaheapmi buot olámuttos luonddubuktagiin lea oassin sámi álbmoga historjjálaš vuođus. Danin lea dehálaš bisuhit meahcásteami, ja dakko bokte joatkit árbevirolaš máhtu mii gávdno dakkár joatkevašvuođas. </p>
<p>Dát lea earenoamáš dehálaš min ođđaáigásaš servodagas gos guhkit áiggi juo leat vásihan ahte eai doahttal ovd<em type="italic">meahcásteami</em> boahtteáigái. Danin lea dehálaš ahte bajásšaddi sohkagoddái addo álggolaš oahpahus árbevirolaš sámi jurddašeamis  árvovuođu ja ođasmuvvi luondduburiid hálddašeapmi dáfus.  Bearaš - earenoamážit áhkuid/ádjáidbuolva - lea vuđolaš rámman vai mánát galget oahppat sámi meahccekultuvrra dehálašvuođa birra.  </p>
<p>Dattetge dat ii sáhte bisánit dasa. Muhtun logenáre jagiid dás ovdalačča ektui mánát leat eanet ja eanet iežaset mánnávuođaáiggis mánáidgárddis ja skuvllas. Danin lea dain orgánain nai stuora ovddasvástádus go guoská váikkuhit máhttui ja oažžut mánáid mielde iešguđetlágan árbevirolaš meahccedoaimmaide.</p>
<p>Joavku lea registreren hui positiivvalažžan ahte sihke mánáidgárddiin ja skuvllain sámi guovlluin leat olgodoaimmain gos mánát ohppet árbevirolaš sámi meahcásteami birra. Dát leat mávssolaš doaimmat mat mat berrejit vel eanet dahkkot dábálaš oassin mánáidgárddiid ja skuvllaid doaimmain. Dan oktavuođas lea dehálaš sihkkarastit ahte oahpaheddjiin lea  sámi árbevirolaš máhtu ja meahcásteami suorggi gelbbolašvuohta. Dat berre dahkkot dan bokte ahte oahpahusveahka dain surggiin oažžu dárbbašlaš kursafálaldagaid. Dakkár oktavuođas lea maiddái dehálaš čalmmustahttit sámi meahcásteami sihke siseatnamis ja mearragáttis, ja boazodoalu oktiičadni doaimma dakkár oktavuođas. Muhtun guovlluin leat juo čađahuvvon lonohallanprográmmat gos oahppit siseatnama mánáidskuvllain leat leamašan mearragátteguovllu skuvllain, ja nuppe ládje. Joavkku ipmárdusa mielde leat dakkár báikkit dehálaččat oažžut guovttebealat áddejumi guhtet guimmiideaset birgenlágiide, nugo mearragátti ja siseatnama árbevirolaš luondduvuođu heivehussii.</p>
<p>Joavkku dattetge diehtá ahte suohkanlaš ekonomiija dávjá lea hehttehussan sihke oahpaheddjiid kursaoassálastimii, ja ohppiidlonohallamiidda skuvllaid gaskkas. Sámediggi berre danin bargat dan ala ahte ásahit sierra doarjjaortnega  oahpaheddjiid árbevirolaš máhtu ja sámi  meahcásteami kursaoassálastimiidda, ja ohppiidlonohallamiidda gaskal siseatnama ja  mearragátti, mas seamma fáttát deattuhuvvojit.</p>
<p><em type="bold">Doaimmat:</em> </p>
<p>-  Skuvlla oahpahusmeari ođasmahttimis ferte bidjat eanet deattu árbevirolaš sámi meahccegeavaheapmái ja meahcceipmárdussii. -  Fertejit ásahuvvot doarjjaortnegat oahpaheddjiide sámi meahcásteami ja árbevirolaš máhtu kursaoassálastimiidda. -  Vástideaddji ortnegat fertejit ásahuvvot ohppiid lonohallamiidda  gaskal  mearragátti ja siseatnama, mas goappaš guovlluin  deattuhuvvo árbevirolaš  luonddugeavaheapmi. -  Vel eanet ferte movttiidahttit dasa ahte vuoras meahcásteaddjit sáhttet gaskkustit meahcásteami máhtu mánáidgárddiin ja skuvllain. -  Ferte ásahuvvot eanet ovttasbargu sámi meahcceorganisašuvnnaiguin ja eará geavaheaddjiorganisašuvnnaiguin mat fuolahit meahccemáhtu.</p>
<p><em type="italic">Bivdu, boraspiret ja  ráfáiduhttimat</em> </p>
<p>Dehálaš oassi ovddeš sámi meahcásteamis gulai boraspiremáddodagaid nanu hálddašeapmái. Álbmot daid ieš bearráigeahčai ja hálddašii, ja iešguđet šlájaid bivde máŋgga siva geažil. Vuosttaš lei danin vai geahpida guohtunelliid dahje šlájaid, maid ieža bivde, massimiid. Nubbi lei ekonomalaš olahusmearri - háhkat reaidaruhtadietnasiid dahje gaskaomiid maiguin lonuha alcces iešguđetlágan birgendárbašiid. Dan dáfus lei ovdamearkka dihte rieban, čeavrris, gumpe, geatki ja guovža mávssolaš ekonomalaš resursa sihke dáloniidda ja boazosápmelaččaide. Seamma lei njuorju ja nissu.</p>
<p>Goalmmát dehálaš sivva manin bivde boraspiriid ja boralottiid lei háhkat náhkiid ja uvjjaid iežas duodjebuktagiidda, biktasiidda ja viessodávviriidda. Dát lea hui nanu vuostálasvuođas otná diliin, mas ovddeš áiggi iešhálddašeapmi boraspiriin ja boralottiin lea rihkolašvuohtan šaddan suodjalan- ja ráfáiduhttinmearrádusaid bokte.</p>
<p>Dát lea hui čielga eiseváldeásahuvvon rihkkun sámi <em type="italic">meahcásteami</em> ja - árbevirolaš meahccehálddašeami ektui. </p>
<p>Váikkuhussan leat leamašan ahte guohtunealáhusat nugo boazodoallu ja sávzadoallu leat šaddan ipmirmeahttun deattu vuollái boraspiriid geažil, ja sii geat ealihit iežaset daiguin ealáhusaiguin jámmat vásihit loavkidemiid go čuoččuhuvvo ahte sii eai almmut rievttes vahátloguid, jnv.</p>
<p>Ollu luossajogain lei báikkiolbmuin maid fuomášupmi biddjon predáhtoriidda mat vahágahtte luossamáddodaga(-id). Erenoamážit guoskkai dát dovttaide ja čáhcelottiide, dávjá meroštallojuvvon loddin main lea ságge njunni. Dat loddemáddodagat bisuhuvvojedje vuollin giđđaloddema bokte ja go daid moniid válde báikedoalu geavaheapmái. Ollu árbediehttit oaivvildit ahte dát iešhálddašeapmi predáhtoriin lea dagahan ahte luossaveajehat ja veajehat leat unnon.</p>
<p>Dat lea dattetge leamašan váttis oažžut doarjaga dákkár mállet árbevirolaš máhttui biologalaš dutkanbirrasiin ja luondduhálddašeamis. Dát maiddái govvida ahte dutkit ja luondduhálddašeaddjit dárbbašit eanet áddejumi árbevirolaš sámi luondduhálddašeami birra. Otná álgoálbmotrievttálaš standárddaid mielde ii leat njuolgut dohkálaš ahte sámi árbevirolaš máhttu dušše sáhttá hilgojuvvot leat deattoheapmin. Ollislašgielddus bivdit vissis šlájaid, earret eará čeavrá, lea mielddisbuktán ahte čeavrresmáddodat lea sakka lassánan. Dan doloža rájes diehtit ahte čeavrris lea predáhtora erenoamážit lussii, muhto ráfáiduhttimis lea maid njulgestaga negatiiva kultuvrralaš bealli. Deanuleagis ja Nuorta-Finnmárkkus lea namalassii čeavrresnáhkki dehálaš oassi árbevirolaš dievdogáktegahpiris. Otná njuolggadusaid mielde ii leat šat vejolaš háhkat čeavrresnáhki dán árbevieru joatkimii.</p>
<p>Joavku maiddái deattuha - iežas vásáhusaid vuođul - ahte earret eará geatkki ja albasa ráfáiduhttimis leat eará váikkuhusat go ahte guohtuneallit ellet stuorát várradilis. Jáhkkimis daid šlájaid ráfáiduhttin maiddái mielddisbuktá ahte ruksesriebana máddodat lassána, ráppiid geažil mat báhcet ráfáiduhttojuvvon boraspiriid maŋis. Maid dat fas mielddisbuktá? Juo - ruksesrieban goarida rievssatmáddodaga eambbo.</p>
<p>Ođđa ráfáiduhttinjuolggadusat boraspiriid ja vissis boralottiid várás leat nugo namuhuvvon mielddisbuktán stuora vahágiid guohtunealáhusaide nugo boazodollui ja smávvašibitdollui, muhto maiddái eará surggiin leat dakkár ráfáiduhttinnjuolggadusat dagahan eahpebalánssa eará šlájaide. Joavkkus lea earret eará čilgejuvvon okta ovdamearka das mot báikkálaš hálddašeapmi lea bisuhan luonddu ovdal balánssas, ja mot dát rievddai go guovddáš ráfáiduhttinnjuolggadusat ásahuvvojedje. Ovdamearka lea Porsáŋgguvuonas gos leat ollu sullot gos ovdalaš áiggis lávejedje ollu lottit. Mearralottit leat leamašan dehálaš resursan olbmuide lagasguovllus. Olbmot vižže ollu lottiid giđđat, ja danin lea leamašan dehálaš sihkkarastit dán resurssa.</p>
<p>Rieban lei dattetge garra gilvaleaddji. Dat lea daningo stuora oassi vuonas jiekŋu dábálaš dálvviid. Rieban danin álkit beasai dáid sulluide, ja go dat bázii dohko sulluide giđđat, de šattai dat áittan mearralottiide. Báikkálaš hálddašanstrategiija lei danin báhčit dáid vahátelliid vai olbmot sáhtte háhkat alcceseaset mearraloddemoniid - mii lei hui dološ heivehus.</p>
<p>Dasto dattetge dáhpáhuvai juoga ođas. Goaskin ráfáiduhttojuvvui, ja dasto sii eai šat beassan doaimmahit dan boares hálddašanstrategiija. Sulluin eai dál šat gávdno hávddat daningo dát loddešládja lea šaddan goaskimii biebmun.</p>
<p>Joavku maiddái čujuha dasa mot ruksesriebanmáddodaga laskan lea goaridan njála, ja mot dál leat ferten álggahit almmolaš doaimmaid gádjun dihte njállamáddodaga.</p>
<p>Sápmelaččat leat álohii geavahan meahci resurssaid máŋggabealat ja nanaguoddevaš lági mielde. Dát geavaheapmi berre jot</p>
<p><em type="italic">Smávvafuođđut</em> </p>
<p>Rievssat lea máŋgga čuohtejagi leamašan dehálaš valljodat eanas osiin sámi ássanguovllus Norggas. Árbevirolaš sámi hálddašanstrategiijat ledje áibbas earáláganat go dat mat leat vuođđun otná hálddašeamis. Rievssaha dábálaččat bivde dálvet rievssatgielain, ja muhtun oassi báhččojuvvui hávláriin dahje smávvakálibar luođđabissuin čakčat. Muhto dakkár bivdu ii dáhpáhuvvan ovdalgo rievssat áibbas vilggodii - buori muttos golggotmánus. Dát bivdu dáhpáhuvai beatnaga haga. Garra vuostálasvuođas dáinna leat otná bivdonjuolggadusat mat álget čakčamánu 10.b.</p>
<p>Ođđa mállet rievssatbivdu čakčat čatnasa maid etihkkii - mot bivdu doaimmahuvvui ovdal ja dál. Odne sáhttá bivdinjoavku mii eará báikkis boahtá vázzit ovtta eanadaga čađa čakčamánu 10.b. rájes vaikko man ollu beatnagiiguin, ja prinsihpas báhčit visot rievssahiid mat doppe gávdnojit - dainna eaktudemiin ahte dát lea dan rámma siskkobealde ahte juohke bivdi čuovvu dan man galle rievssaha sus lea vejolaš báhčit juohke beaivvi.</p>
<p>Bargojoavkku miellahtut leat leamašan hui ovttaoaivilis ahte dát gal unnán oktiivástida sámi bivdinárbevieruiguin. Finnmárkku siskkit oasit leat vásihan ahte ollu rievssahat leat báhččon árra čakčat, daningo bivdinjoavkkut mat bohtet dohko eará báikkiin geavahit ollu beatnagiid. Earenoamáš rašit leat sullot OarjeFinnmárkkus gos leat unnán rođut ja dasto leat hui várddus bivdindilálašvuođat sihke rievssahiid ja njoammiliid dáfus. Go raporterejuvvo ahte dakkár guovlluin leat bivdinjoavkkut main sáhttet leat gitta 7 beatnaga, de lea vuođđu čurvet duođalaš váruhusa.</p>
<p>Viiddis gávppálaš bivdu mii doaimmahuvvo árra čavčča eahpitkeahttá buktá stuora negatiiva váikkuhusaid daidda (soapmásiidda) geat siseatnamis ain rievssahiid bivdet gielaiguin ja geahččalit háhkat veaháš lassi áigáiboađu dán árbevirolaš bivdovuogi bokte. Joavkku mielas fertejit báikkiolbmuid bivdoárbevierut nannosit deattuhuvvot go ovdamearkka dihte stuora eananeaiggát nugo FeFo ráhkada njuolggadusaid smávvafuođđobivdui. Earrát eará guoská dat daid ollu beatnagiid geavaheapmái mii ollu bivdiin lea šaddan vuohkin. Dát guoská earret eará earenoamáš rašes guovlluide, numot eanet sulluide Oarje-Finnmárkkus.</p>
<p>Odne oaidnit ahte muhtun máddodagat mat ovdal ledje hui dehálaš bivdoobjeaktan, earret eará ránesčuonjá, lea lassáneame sakka. Dat sáhttá ásahit vuođu sihke báikkálaš bivdiide ja bivdiide geat bohtet eará báikkiin deike čakčat, go čuonjá vuolgá lulás guvlui. Earenoamážit  Oarje-Finnmárkku sulluin leat stuora  gávdnoštumit dán šlájas.</p>
<p><em type="bold"> Giđđalodden</em> </p>
<p>Eará suorggis lea sámi árbevirolaš <em type="italic">meahcásteapmi</em> steampilaston lobiheapmin otná luondduhálddašeamis. Dát guoská giđđaloddemii. Dát lei dábálaš ávkkástallanvuohki maid čálalaš gálduid bokte sáhttá čuovvut čuohtenáre jagiid maŋos guvlui áiggis, ja ollu sámi guovlluin lei dát bivdomálle dábálaš ollu maŋŋelii áiggi maŋŋel soađi. Dat mii baicca ii lean dábálaš sámi bivdoárbevierus lei ahte árra čakčat báhče rievssatčivggaid dahje čáhcelotti ja eará čoavžžuid čivggaid. </p>
<p>Guovdageainnus leat ožžon smávva spiehkas</p>
<p>teami gildosis, ja lea hui ráddjejuvvon sierralohpi báhčit vissis mutto čáhcelottiid giđđat. Joavku diehtá ahte dát lea áidna spiehkastat obbalaš bivdonjuolggadusain mat vissis muddui vuhtiiváldet sámi árbevieruid. Dattetge lea sierralohpi nu nohkkivaš ahte báikkálaččat leat váidán dilálašvuođa ON nállevealahanlávdegoddái. Joavku sáhttá ipmirdit dakkár oainnu.</p>
<p><em type="bold">Bivdde ja luoitte</em>Joavku lea maiddái árvvoštallan eará ehtalaš </p>
<p>dilálašvuođa mii guoská guollebivdui, mas ii leat oktiivástideapmi gaskal sámi árbevieru ja otná njuolggadusaid. Dát guoská ođđaovddiduvvon geavadii, eareno<em type="italic">bivdde ja luoitte</em>. Dat mielddisbuktá ahte go lea darvehan guoli vuggii, de fas luoitá dan olggos. Dat mearkkaša ahte eai leat guoli maŋis, muhto vásáhusa oažžut guoli dohppet vuggii. Dasa lassin berre dat nai áinnas leat nu stuoris go vejolaš. </p>
<p>Joavkku mielas gal lea váttis oaidnit ahte dát čuovvu sámi hálddašanetihka ja hálddašangeavada. Sámi <em type="italic">meahcásteamis</em> leat álohii ávkkástallan sállaša man ledje bivdime. Seamma dahke bivddus ja guollebivddus.  Eai olbmot stoahkan ja duohtavuođas biinnidan eará ealli sivdnádusa, iežas suohtasvuođa dihte. Jus ii lean áigume bivdit guoli, de dat beasai vuodjat ráfis dassážii dasa lei dárbu. Mii leat beroštu<em type="italic">bivdde ja luoitte</em> vuohki gal illá sáhttá oktiivástideame dohkálaš elliidčálgguin.  Hálddašeaddji eiseválddit berrejit bidjat stuora deattu dasa. Jus mahkáš dárbbaša geahpidit ovdamearkka dihte luossabivddu ovtta čázámiin mearkkašan ahte Biebmobearráigeahču ipmárdus lea ahte dagas, de berre geavahit eará hálddašanmáliid mainna sihkkarastá gođđohivvodaga. </p>
<p><em type="bold">Doaibmabijut</em>-  Eiseválddit fertejit čájehit eambbo beroštumi </p>
<p>báikkálaš vuoigatvuođagáibádusaide ahte suddjet guohtunelliid dakko bokte ahte álkibut beassá báhčit vahátdahkki boraspiriid. -  Ferte rahppojuvvot čeavrresbivdui, earret eará vai sáhttá joatkit árbevieru čeavrresnáhkiin, mii lea oassin dievdduid árbevirolaš gáktegahpiris muhtun sámi guovlluin. -  Árbevirolaš sámi predáhtoreasttadeapmi ferte leat lobálaš, earret eará luossajogain. -  Stuora eananeaiggádat nugo FeFo galget ráđđádallat báikkiolbmuiguin ja boazodoaluin berre go doaimmahit smávvafuođđobivddu beatnagiin sin guoskevaš guovlluin, ja sii galget čuovvut rávvagiid mat addojit. -  Beatnagiin mat geavahuvvojit rievssatbivddus galgá leat buhtisvuođaduođaštus sávzii ja bohccui. -  Ferte ásahuvvot bivdoáiggerámma  ealgabivdui 1.9 rájes -23.12 rádjái. -  Ránesčuotnjága bivdu galgá lobálaš olles Finnmárkkus. -  Berre maiddái rahppojuvvot hávdabivdui miehta riikka. -  Sámediggi berre váikkuhit dasa ahte árbevirolaš giđđalodden Guovdageainnus sáhttá jotkojuvvot dakkár dásis mii eambbo oktiivástida báikkálaš sámi árbevieruiguin mat doppe leat. -  Luossa- ja sáiveguollečázádagaid hálddašeaddjit eai berre movttiidahttit bivdde ja luoitte geavadii. -  Berre álggahuvvot stuorát DJO-bargu čohkket ja vuogádahttit árbevirolaš sámi vásáhusvuđđosaš dieđuid bivddu, predáhtorhálddašeami ja čázádagaid hálddašeami birra, olahusmeriin ahte dat galgá šaddat ovttadássásaš oassin daid surggiid hálddahuslaš doaimmaid máhttovuođus.</p>
<p><em type="italic">Eanet gilvu areálaid  ja resurssaid alde  <span type="quote">“meahcceturisma”</span></em> </p>
<p>Meahcci - gos boazosápmelaččat ja dálonat álohii leat viežžan iežaset áigáiboađu - leat odne ođđasit meroštallojuvvon “duohtatkeahtes luondun”, <span type="quote">“áibmodasmeahccin”</span>, jnv. mat doahpagiid vuođul dávjá adnojit govvideame ahte orošii leame nu ahte buohkat besset dohko.</p>
<p>Dat mearkkaša ahte boazodoalus ja árbevirolaš meahcásteamis lea gilvu máŋgga bealis. Viidánan astoáigi ja čálgu lea buktán eanet olbmuid <em type="italic">meahccái</em> maid ii obage báljo lean vejolaš jurddašit ge moadde buolvva dás ovdal. Dát lea dagahan iešalddis gilvvu ođasmuvvi luondduburiid alde, muhto maiddái areálaid geavaheami alde ođđa ulbmiliidda. Dát guoská earret eará beatnatvuodjimiidda, sihkkelgilvvuide ja kitingai. Suodjalanguovlluin láhččojuvvo maiddái dilli nu gohčoduvvon <span type="quote">“lihkadeaddji sisabáhkkemiidda”</span> - láhččojuvvo dilli eanet vánddardeapmái earret eará merkejuvvon bálgáid ja delliid bokte. Leat maiddái iešguđetlágan fysalaš sisabáhkkemat mat sáhttet hehttet sihke sámi boazodoalu ja eará sámi meahcásteami. Dát guoská ovdamearkka dihte </p>
<p><em type="bold">Doaibmabijut</em>-  Lea vuoigatvuohta ja geatnegasvuohta gul</p>
<p>dalit maid giliolbmot ja boazodoallu dadjet go stuora eananeaiggádat háliidit láhčit dili dasa ahte olggobealde ekonomalaš aktevrrat háliidit ávkkástallat sin guovlluid meahcceturismma oktavuođas.</p>
<p> <em type="italic">Finnmárkoláhka 2005</em> </p>
<p>Ovdal Finnmárkoláhka bođii 2005:s, de dálon giliolbmuin Finnmárkkus eai bálljo obage lean vuoigatvuođat <em type="italic">meahcis</em>. Dát lei dilálašvuohta mii manai ruovttoluotta veaháš ovdalii gaskamutto 1800-logu, dalle go ráđđehus ja stuoradiggi makkárge vuođuštusa haga nannii ahte gonagas dahje stáhta lea eaiggáduššan Finnmárkku eatnama áramus áiggiid rájes - daningo Finnmárkkus ledje dušše ássan johtti Sápmelaččat” bistevaš orrunviesuid haga. Danne Finnmárku dađistaga šattai guovlun gos stáhta ipmirdii iežas leat priváhtarievttálaš eaiggádin, gos eai ovttasge earáin lean makkárge vuoigatvuođat - boazodollui lei vissis spiehkasteapmi. </p>
<p>Ii lean makkárge historjjálaš duohtavuohta čuoččuhusas ahte gonagas/stáhta lei eaiggáduššan Finnmárkku don doloža rájes juo. Ii makkárge oassi Finnmárkkus lean ovttabeallásaččat stáhta oktoráđđejumi fámu vuollásaš ovdalgo 1613:s, 1751:s ja 1826:s. Muhto - ideologalaš dilálašvuohta sápmelaččaid ektui ovdal 1800-logu gaskamuttus lei šaddan nu ahte dákkár mállet duohtavuođat eai mearkkašan maidege.</p>
<p>Guhkesáigásaš čielggadanproseassa bokte, mii álggii Sámi vuoigatvuođalávdegottiin 1980:s, lei olahusmearrin kvalitatiiva rievdadus. Dat mielddisbuvttii ahte Finnmárkoláhka dohkkehuvvui 2005:s. Finnmárkku eanan maiddái dalle sirdojuvvui stáhtas FeFo:i. Dat mearkkaša ahte lea Finnmárkku álbmot mii dál lea eanaeaiggát. FeFo stivrras leat guhtta miellahtu. Sámedikkis ja Finnmárkku fylkkadikkis lea seamma ovddasteapmi ja válljeba goabbáge golbma stivraáirasa. Stivrajođiheaddjiámmát maiddái lonuhuvvo</p>
<p>vuoru mielde gaskal Sámedikki ja Fylkkadikki.</p>
<p>Ollugiin ledje stuora vuordámušat Finnmárkoláhkii, ja sii dovddahedje ahte áigi dál lei ollen dasa ahte finnmárkulaččat galget šaddat hearrán iežaset viesus.</p>
<p>Finnmárkkus lea FeFos earenoamáš ovddasvástádus láhčit dili ain sámi meahcásteapmái, dan vuođul go sámi beroštumit leat ná olu muddui biddjon vuođđun dán orgána ásaheapmái. Finnmárkolága ulbmilparagráfa čujuha maiddái dan mutto čielgasit dan guvlui, mas meahccegeavaheapmi, mii mearkkaša <em type="italic">meahcásteapmi</em>, maiddái lea earenoamážit namuhuvvon: </p>
<p><em type="italic">Lága ulbmil lea lágidit diliid nu, ahte eatnamat ja luondduvalljodagat Finnmárkku fylkkas hálddahuvvojit dássedis ja ekologalaččat suvdinnávccalaš vuogi mielde fylkka ássiide buorrin ja earenoamážit sámi kultuvrii, boazodollui, meahcásteapmái, ealáhusdoaimmaheapmái ja servodateallimii vuođusin.</em> </p>
<p>Eavttuid dáfus galggašii jáhkkit ahte Finnmárkkus eai galggaše makkárge váttisvuođat joatkit kultuvrralaš dimenšuvnnain <em type="italic">meahci</em> luondduburiid geavaheami dáfus, ja ahte Finnmárkku álbmoga vuoigatvuođat nu ládje galget sihkkarastojuvvot ja jotkojuvvot. </p>
<p>Finnmárkolágas viidáset gávnnahuvvui ahte boares vuoigatvuođat Finnmárkkus galge guorahallot ja čielggaduvvot. Gč. § 29:</p>
<p>“Ásahuvvo kommišuvdna (Finnmárkokommišuvdna), mii gustojeaddji riikkagottálaš rievtti vuođul galgá čielggadit daid eatnamiid geavahan- ja eaiggátvuoigatvuođaid, maid Finnmárkkuopmodat váldá badjelasas § 49 mielde.”</p>
<p>Dát kommišuvdna galgá árvvoštallat báikkiolbmuid vejolaš gustovaš vuoigatvuođaid das mii dál meroštallojuvvo gullevaš FeFo:i. Dohko sáhttet gilisearvvit, boazodoallu ja eará organisašuvnnat ja priváhtaolbmot dieđihit sisa geavahanvuoigatvuođa ja vejolaš opmodatvuoigatvuođa gáibádusaid masa vuođđun leat earret eará oamasteapmi ja dološ áiggi rájes geavaheapmi. Sii geat ea</p>
<p>Vaikko ulbmilparagráfas leat positiivvalaš sátnádeamit, ja vuordámušat ahte finnmárkulaččat Finnmárkolága bokte galge šaddat hearrán iežaset viesus, de meahccegeavaheami ovdá neapmi dán fylkkas liikká lea mannan nuppe guvlui. Joavku lea mearkkašan ahte vejolašvuođat sihke sámi ja eará báikkálaš meahcásteapmái Finnmárkkus lea vearáskan maŋŋel go Finnmárkoláhka dohkkehuvvui 2005:s.</p>
<p>Ovdal dan áiggi ja gitta 2007 rádjái lei olgoriikkalaččaid vejolašvuohta sáivaguollebivdui Finnmárkkus garrasit ráddjejuvvon go sii prinsihpas dušše sáhttá doaimmahit guollebivddu guovllu siskkobealde mii lei 5 km eret riikkageainnus. Dát gáržžideapmi ásahuvvui 1960-logu loahpageahčen daningo olgoriikkalaš (suoma)lustabivdiid lohku juo dalááiggi johtalusvejolašvuođaiguin lei šaddan nu stuoris ahte sii ledje álgán duvdit eret Finnmárkku olbmuid geat árbevirolaččat ledje ávkkástallan buriid rávdo- ja dápmotjávrriid.</p>
<p>2007:s mearridii FeFo stivra, 3 jienain 2 vuostá, jávkadit boares 5 kilomehterguovllu goappaš bealde riikkageainnu gos olgoriikkalaččain lei lohpi doaimmahit sáivaguollebivddu. Váldoággan lei ahte dat lei vuostálasvuođas EEO-šiehtadusa mearrádusaiguin, EEO-guovllu boargáriid ii vealaheami birra, lága paragráfa 25 vuođul, gos daddjo ahte <span type="quote">“juohkehaččas”</span> Finnmárkkuopmo-3) Sámedikki áirasiin galgá leat okta áirras gii gullá  boazodollui.</p>
<p>daga eatnamis lea “lohpi smávvafuođđobivdui ja -álvui ja guollebivdui čázádagain oaggunstákkuin ja giehtavađđuin ja čoaggit luopmániid iežas báikedollui”.</p>
<p>Dan mielde maid mii diehtit, de ii biddjon gulaskuddamii gažaldat ahte rahpat meariheames ollu olgoriikkalaččaide. Gažaldat iige árvvoštallon Sámedikki njuolggadusaid ektui beroštumiid birra mat galget deattuhuvvot Finnmárkku meahci rievdaduvvon geavaheamis.  Dat livččii leamašan lunddolaš earret eará dan ektui mii lea nannejuvvon 4. paragráfas:</p>
<p>«Meahci rievdaduvvon geavaheapmi berre álgoálggus dáhpáhuvvat ovdagihtii ráđđádallamiiguin singuin geat leat vuoigatvuođalaččat, geat guovllu geavahit ja guovllu guoskevaš sámi beroštusaiguin».</p>
<p>Prinsihpas lea olles máilmmis, mii mearkkaša 500-600 miljovnna EO-boargáris - odne measta seamma vuoigatvuođat sáivaguollebivdui ja smávvafuođđobivdui miehtá fylkka go finnmárkulaččain alddiineaset lea - eaige leat mearit dasa man ollu oaggungoarttat vuvdojuvvojit. Ii leat vuoigatmeahttun buohtastahttit dán “buohkaidrivttiin” olles máilbmái. Dát lea dagahan kvalitatiiva ođđa gilvodili báikkiolbmuide eanet guovlluin, iige sáhte gal báljo dadjat ahte dát oktiivástida ulbmilparagráfain.</p>
<p>Okta dilálašvuohta mii dahká dili vel vearrábun lea mohtorjohtolaga njuolggadusaid geavatlaš čađaheapmi. Rabas skohter- ja bievlaláhtut - mat eanas oktavuođain leat seamma go boares johtingeainnut báikkiolbmuid árbevirolaš meahcce-/resursaguovlluide leat namalassii rahpasat nai buot olgoriikalaš geavaheddjiide.</p>
<p>Dát buktá gilvvu álbmoga “meahcceborramušgári” guovdu  resurssaid alde - mii eat leat goassege oaidnán dákkár viidodaga ovdal. Oassin dán govas lea ahte olgoriikalaš mátkeoperatevrrat - almmá hehttehusaid haga - ávkkástallat báikkiolbmuid ja guvllolaš álbmoga luondduburiid go vudjet dohko <span type="quote">“meahcceguollebivdiid”</span> seamma jávrriide ja čázádagaide go maid báikkiolbmot ja guvllolaš álbmot lea geavahan don doloža rájes juo.</p>
<p>Johtti guollebivdiid lohku lea meariheapme bivnnuheamos rávdo- ja dápmotjávrriide, ja dat eretduvdá Finnmárkku báikkálaš ja guvllolaš geavaheddjiid. Dát mielddisbuktá vuđolaš ođđa ja duođalaš hástalusa go guoská ávkkástallanvuđđosaš sámi <em type="italic">meahcásteapmái</em>. Eai gávdno eará guovllut Norggas gos álbmoga árbevirolaš <em type="italic">meahcásteapmi</em> lea ná deattu vuollái šaddan go juste Finnmárkkus. </p>
<p>Duohtavuođas odne leat olbmuin njuolgut vel heajubut vuoigatvuođat iežaset lagasguovlluin go mii dilli lei ovdal Finnmárkoláhka bođii 2005:s. Dát erohussan sidjiide geat gullet stáhtaalmennehii lulleleappos riikkas, gos bivdo- ja guollebivdovejolašvuođaid ávkkástallama eavttut leat ahte galgá ássame Norggas, ja báikkiolbmuin lea vuosttašvuoigatvuohta sihke bivdui ja guollebivdui.</p>
<p>Vuosttildeapmi dan dárkokeahtes EEOboargáriid boahtinrávdnjái lea earret eará bures govviduvvon FeFo-čállosis 2015 giđa, mas daddjo ahte leat</p>
<p>«… boahtán cealkámušat priváhtaolbmuin, giliservviin ja Norgga Bivdiid- ja Guolásteddjiid searvvi (NBGS) báikkálaš servviin.  Dát vuosttažettiin gullet vuorjašupmái ahte johtti guollebivdiid lohku ain lassána, ahte guollebivddu muddemat eai galgga gustot finnmárkulaččaide, ahte johtti guollebivdiid muddemat eai galgga čuohcat báikkiolbmuid geavaheapmái, ja ahte ii galgga ásahuvvot garra ja byrokráhtalaš vuogádat mii čuoze báikkiolbmuid guollebivdui».</p>
<p>Joavkkus eai leat vejolašvuođat guorahallat daid juridihkalaš ja politihkalaš eavttuid mat Finnmárkoláhkii ledje vuođđun, muhto joavku áigu liikká čujuhit ahte dat ferte leat vuostálasvuođas ulbmilparagráfain ahte sápmelaččaid ja finnmárku</p>
<p>4) 19.1.2016 mearridii FeFo stivra ahte johtti guollebivdit galget dušše sáhttit bivdit ovttain oaggunstákkuin oktanis. Deike boahtin rávdnjái eai biddjon makkárge konkrehta gáržžideamit. 5) FeFo: <span type="quote">«Gulaskuddan - Sáivaguollebivddu muddemat Finn-márkkuopmodagas»</span>, 24.4.15.</p>
<p>laččaid vuoigatvuođat duvdiluvvojit eret nugo lea dáhpáhuvvan dán dilálašvuođas. Joavkku maid garrasit eahpida ahte stuoradiggepolitihkkáriid áigumuš 2005:s lei ahte 25. Paragráfa <span type="quote">“beassan buohkaide”</span> birra, lei jurddašuvvon adnot nu ahte finnmárkulaččaid iežaset <em type="italic">meahcásteapmi</em> galggai vahágahttot, dahje ahte láhkaaddi mieleavttus dáhttu livččii galgan leat ahte EEO-šiehtadus galggai badjelduolbmat Finnmárkolága muđui  ollu buriid áigumušaid ja mearrádusaid.  Min ipmárdusa mielas dát lei guhkkin eret dan hui positiivvalaš vuoiŋŋas mas láhkabargu dáhpáhuvai, gaskal Stuoradikki, Sámedikki ja Finnmárkku fylkkadikki. Mii eat obanassiige jáhke ahte Sámedikki ja Finnmárkku fylkkadiggi dán barggus geahččaledje dájuhit finnmárkulaččaid. </p>
<p>Láhkabarggu váldosisdoallu lei namalassii ahte oamasteami ja dološ áiggi geavaheami vuođul gávdnojit boares vuoigatvuođat maiddái Finnmárkkus, ja ahte daid vuoigatvuođat galge árvvusadnot ja dohkkehuvvot. Dát boahtá oidnosii earret eará ovtta sátnádeamis 5. paragráfas dan birra ahte láhka ii … <span type="quote">“ guoskkat oktasaš dahje oktagaslaš vuoigatvuođaid, maid sámit ja earát leat gártadan oamasteami dahje dološ áiggi rájes geavaheami bokte”</span>.</p>
<p>Joavkku mielas lea dálá hehttekeahtes gilvu árbevirolaš Finnmárkku luondduburiid alde lea vuostálasvuođas prinsihpain ahte gávdnojit boares vuoigatvuođat ja ahte dat galget identifiserejuvvot vuđoleappot. Duođai dát momeanta okto lea nu nanus ahte olgoriikkalaččaide ii obage livčče galgan viiddiduvvot beassan Finnmárkku luondduburiide. Danin berre mannan ruovttoluotta njuolggadusaide mat diktet vuoigatvuođaidentifiserema dáhpáhuvvat albma vugiid mielde.</p>
<p>Dan oktavuođas čujuhit mii dasa ahte Finnmárkokommišuvdna juo lea árvvoštallan vuoigatvuođadilálašvuođa smávvafuođđuid ja sáivaguollebivddu hálddašeami dáfus. Dát guoská earret eará Unjárgga gildii Nuorta-Finnmárkkus. Sáivaguollebivddu birra celkojuvvo ahte dás lea iešheanalis riektevuođđu lágaid bálddas:</p>
<p>«Vuoigatvuođa danin ii sáhte dušše beare heaittihit dahje dramáhtalaččat gáržžidit. Vuoigatvuođavuođđu mielddisbuktá maiddái ahte FeFo ferte hálddašit dan nu ahte báikkiolbmuid guollebivddu ie</p>
<p>Smávvafuođđobivddu dáfus, de Finnmárkolága mielde dát lea álgoálgosaš vuoigatvuohta mii seamma ládje go sáivaguollebivdu lea láhkanannejuvvon Finnmárkolága bokte, ja dan iige sáhte dušše heaittihit dahje dramáhtalaččat gáržžidit. Finnmárkokommišuvdna cealká viidáset:</p>
<p>«Vuoigatvuođa -vuođđu ja iešvuohta mielddisbuktá maiddái ahte FeFo ferte hálddašit dan nu ahte eará olbmot eai duvdde báikki olbmuid eret bivddus ja álvvus sin iežaset árbevirolaš álvoávkkástallanguovlluin Unjárggas. Dát mielddisbuktá earret eará ahte báikkiolbmuin lea riekti vissis ovdavuoigatvuhtii resursavátnivuođas, muhto ahte earát maid besset guoskevaš guovlluide jus dat fal ii leat hehttehussan báikkálaš geavaheapmái».</p>
<p>Dát autoratiivvalaš árvvoštallamat mearkkašit ahte báikkiolbmuid meahccegeavaheamis lea ovdavuoigatvuohta, ja mielddisbuktá ávžžuha FeFo:i váldit atnui eará geavada go guoská hálddašit dáid luondduburiid olgoriikkalaččaid geavaheami ektui.</p>
<p><em type="bold">EEO-mearrádusat</em>Lávdegoddi lea ilus go Sámediggi mearrádus</p>
<p>hámis lea nannen ahte Finnmárkkuopmodaga hálddašeapmi ferte dáhpáhuvvat dakkár áddejumi vuođul ahte báikkiolbmuin dološvieruin ja dološ áiggi rájes geavahemiin lea iešheanalis riektevuođđu go guoská ođasmuvvi luondduburiid ávkkástallamii. Seamma láhkai ahte báikkiolbmuid geavaheapmi galgá jotkojuvvot, eaige earát galge hávkadit dan.6) Finnmárkokommišuvdna 2015, čuoggá 8.2.8.8, s. 104 7) Finnmárkokommišuvdna 2015, čuoggá 8.2.9.8, s. 114 8) Sámedikki dievasčoahkkin, ášši 019/14 - Finnmárkolága čuovvoleapmi. Čuoggá 9..</p>
<p>Sámediggi ságaškuššá maiddái seamma mearrádusas molssaeavttuid EEO-mearrádusaid garvimii, earret eará namuhuvvo molsun seamma mállet njuolggadusaide go stáhtaalmennehis. Dihte maiddái ahte guovddášeiseválddit nannejedje ahte sámi kultuvra ii galgan vahágahttot dalle go EEO-šiehtadus dahkkui. Joavku lea ovttaoaivilis dasa.</p>
<p>Stuoradiggeproposišuvnnas nr. 100 (199192) - <span type="quote">«Mieđáhusa birra vuolláičállit eurohpálaš ekonomalaš ovttasbargosuorggi šiehtadusa (EEO)»</span> – namalassii boahtá čielgasit ovdan ahte Norgga sámepolitihka vuođđu boahtá bisuhuvvot, ja ahte lágat ja konvenšuvnnat mat ledje mearriduvvon dahje vuolláičállon eai boahtán láivut EEO-šiehtadusa geažil.  Viidáseappot nannejuvvui ahte EEO-šiehtadus ii čuoze Norgga vejolašvuhtii joatkit iešheanalis minoritehta- ja álgoálbmotpolitihkain, ja áibbas čielgasit daddjui ahte <span type="quote">“kulturbisuhan- ja ássanberoštumit sáhttet (...) vuhtiiváldot numot odne”</span>.</p>
<p>Go guoská gažaldahkii sullii buohkaidriektái vai ii Finnmárkkus buot EEO-boargáriidda, de dat prinsihpas juo ESA lei mearridan - gozihanorgána EEO-šiehtadusa čuovvumii - ovdalgo Finnmárkoláhka mearriduvvui 2015:s.</p>
<p>Konkrehta váiddaášši meannudeamis 20002001:s ii eahpidan ESA Norgga rievtti čađahit sierra ortnegiid norgga álbmoga erenoamáš joavkkuide dahje kategoriijaide, ovdamearkka dihte sápmelaččaide, dahje čearddalaš ja kultuvrralaš sivaid geažil. Dat dattetge fertii dáhpáhuvvat ii njuolggo vealaheaddji ortnegiiguin.  Dat mearkkaša ahte dakkár</p>
<p><em type="bold">Molssaeavttuid árvvoštallan</em>Gávdnojit eanet áigeguovdilis vejolašvuođat </p>
<p>maiguin lea vejolaš buoridit dili Finnmárkkus. Lávdegotti árvvoštallama mielde ferte FeFo, vejolaččat ovttasráđiid guoskevaš eiseválddiiguin, geavahit daid vejolašvuođaid mat gávdnojit bissehit dán dárkokeahtes ovdáneami sáivaguollebivddus ja smávvafuođđobivddus Finnmárkkus.</p>
<p>FeFo-stivra sáhttá dahkat mearrádusa ahte máhccá ruovttoluotta njuolggadusaide mat ledje ovdal 2007 dassážii Finnmárkokommišuvdna lea geargan iežas bargguin. Dat vissásit boahtá buktit váidalusaid ESA:i. Dakkár váiddameannudeamis fertejit dáhkideamit mat addojedje EEO-šiehtadusa soahpamis, dan birra ahte sámi beroštumit eai</p>
<p>sihkkarastin sámi kultuvrra vuođus sáhtii dáhpáhuvvat ortnegiiguin mat gustojedje buohkaide dan guoskevaš guovllus, muhto ahte eará geat ásse Norggas galge biddjot ovttadássásažžan eará EEO-boargáriiguin.</p>
<p>Ruovttoluotta máhccan ovdal 2007 njuolggadusaide mielddisbuktá fas ásaheami 5-kilomehterguovllus, muhto sáhttá maiddái válljet molssaevttolaš variántta - namalassii ahte bivdu ja guollebivdu olgoriikkalaččaide ja ii finnmárku-laččaide lea lobálaš Finnmárkkuopmodaga</p>
<p>eatnamis go lea báikkálaš ofelaš gii dan jođiha. Vieris geavaheddjiid beassan sáhttá maiddái gáržžiduvvot nu ahte bivdin- ja oaggungoarttaid dušše oažžu oastit báikkálaš vuovdinbáikkiin Finnmárkkus.</p>
<p>Sámediggi lea nai namuhan ahte áigeguovdilis čoavddusin sáhttá leat ahte FeFo sisaboađut bivddus ja guollebivddus ruovttoluotta fievrreduvvojit doibmii ja gessojuvvojit eret gávppálaš oasis - mat leat eananmávssuid, huksensajiid, báktedoaimmaid ja čievrra sisaboađut.  Dalle šattašii seamma ládje go stáhtaalmennehis gos lea vejolaš bidjat orrunbáikegáibádusa - mii mearkkaša Norgga - vuođđun buoret vuoigatvuhtii dahje lohpái beassat doaimmahit bivddu ja guollebivddu nu ahte dat ii leat vuostálasvuođas EEO-šiehtadusa mearrádusaiguin.</p>
<p>Sámi kultuvrra ja Finnmárkokommišuvnna ja  Meahcceduopmostuolu barggu bealuštahtti čađaheami vuhtiiváldima geažil lea eará áigeguovdilis láhkarievdadanvejolašvuohta ahte</p>
<p>9) EFTA Surveillance Authority. Reive norgga EO-ambassádii, 29.6.2001. 10) Gč. Justiisalávdegotti čujuhusa 2005:s - luossa- ja sáivaguollebivdoláhkii § 22, fuođđoláhkii § 31 meahcceláhkii.</p>
<p>Finnmárkolága § 25 mii lea dan birra ahte<em type="italic"> juohkehaš beassá</em> sihkkojuvvo, ja dan sadjái boahtá ahte FeFo sáhttá earáide go finnmárkulaččaide addit lobi dárkilit mearrádusaid vuođul. </p>
<p>Álkimus ja jođáneamos vuohki beassat eret dan árvvoheames dilis mii dál lea, dattetge čielgasit gullá FeFo:i. Doppe sáhttet dahkat stivramearrádusa das ahte finnmárkulaččain lea vuoigatvuohta bivdui ja guollebivdui fylkkas, ja sii sáhttet buktit evttohusa ortnegiidda mat sihkkarastet earáid beassamis dohko lagat njuolggadusaid vuođul.</p>
<p>Dakkár guvllolaš mearrádusa lea ollásit vejolaš dahkat, mii spiehkasta EEO-njuolggadusain, go dat lea huksejuvvon sámi kultuvrra vuhtiiváldima ala. Dat maiddái mielddisbuktá ahte buot EEO-boargárat olggobealde Finnmárkku, maiddái dáčča, biddjojit ovttadássásažžan - juoga man ESA maid čielgasit lea dárkkuhan. Jovkui dattetge dás lea guovdilin sámi ja eará <em type="italic">meahcásteami</em> beroštusaid sihkkarastin Finnmárkkus.  </p>
<p>Mii leat sihkkarat dasa ahte FeFo, ovttasráđiid Finnmárkku meahcásteddjiiguin, bohtet gávdnat čovdosiid mat addet sihke sisriikkalaš ja eará EEO-boargáriidda govttolaš beassama sihke bivdui ja guollebivdui fylkkas - almmá nu ahte dat goarida finnmárkulaččaid iežaset boares ávkkástallanvuđđosaš <em type="italic">meahcásteami</em>. </p>
<p>Min ávžžuhus Sámediggái danin lea ahte sii areála- ja birasdieđáhusas, ja iežaset beaivválaš politihkas, bidjet stuora deattu sihkkarastit  meahcástanvuoigatvuođaid mat sápmelaččaide ja finnmárkulaččaide gullet Finnmárkolága mielde.</p>
<p>Eará gažaldat maid meahccejoavku ii vuđoleappot guoskkat dás, muhto mas lea njuolggo mearkkašupmi sámi <em type="italic">meahcásteapmái</em>, gullá FeFo dávisteapmái Finnmárkokommišuvnna mearrádusaide. Ovdamearkka dihte sáhttet leat dilálašvuođat main kommišuvnna mearrádusat leat buorrin dasa ahte gilit ožžot eanet hálddašanvuoigatvuođaid iežaset árbevirolaš geavahanguovlluide. Áššáiguoskevaš gažaldat dakkár oktavuođas lea ahte čuovvu go dát dan dáhtu ahte nannet sámi meahcásteami jus dát gilisearv vit ožžot FeFo vuostebeallin dakkár  áššiin Finnmárkku meahcceduopmostuolus. </p>
<p><em type="bold">Doaibmabijut</em>-  Sihkkarastin dihte sámi ja eará árbevirolaš </p>
<p>meahcásteami Finnmárkkus, de Sámediggi ferte gulahallagoahtit FeFo:in ja guovddáš eiseválddiiguin bissehit dan heivetmeahttun olgoriikkalaš gilvvu sáivaguollebivddu ja smávvafuođđobivddu ektui. -  Sámedikki áirasat FeFo-stivrras berrejit aktiivvalaččat bargat bisseheame dan dárkokeahtes gilvvu sáivaguollebivddu ja smávvafuođđobivddu alde Finnmárkkus.</p>
<p><em type="italic">Sámi vuoigatvuođalávde-goddi ii - náč 2007: 13.  Girjeráidu a. Ođđa  sámeriekti (sru ii)</em> </p>
<p>Seamma ládje go Finnmárkku dáfus, de leat čađahuvvon sámerievttálaš čielggadeamit reastta sámi ássanguvlui Romssa rájes Hedemárkku davimus oassái - <em type="italic">Ođđa sámeriekti. NAČ 2007:13 Girjeráidu A ja B.</em> Dáppe leat ollu evttohusat main leat hui guoskevašvuohta meahccejoavkku bargui.   Muhto - ii oktage 2007 evttohusain dán rádjái leat čuovvoluvvon politihkalaš meannudemiin. </p>
<p>Kárten ja dohkkeheapmi dálá eanan- ja luondduresursavuoigatvuođain lea guovdil čielggadeamis. Árvvoštallamat galget buktit evttohusa</p>
<p>láhkii kártet ja dohkkehit dálá vuoigatvuođaid árbevirolaš sámi guovlluin Romssa fylkka rájes lulás guvlui.  Dát čalmmustahttojuvvo kárten ja dohkkehanlágas  kártenkommišuvnna ja meahcceduopmostuolu ásahemiin.</p>
<p>Daid orgánaid barggu oktavuođas daddjo ahte «… sámi dimenšuvdnii ferte biddjot mearkkašahtti – ja dávjá mearrideaddji – deaddu orgánaid árvvoštallamis das galgá go 11) Čuovvovaččat lea vižžon dárogielat NÁČ 2007:13 čoahkkáigeasus. Girjeráidu A, s. 69-82.</p>
<p>gáibádusaid váldit mielde meannudeapmái, nu ahte vuolggadássin lea ahte gáibádusat main leat sámi oainnut galget čielggaduvvot ja mearriduvvot».</p>
<p>Viidáset evttohuvvojit ođđa hálddašanortnegat báhcán stáhtaeatnamiidda árbevirolaš sámi guovlluin Romssas ja Nordlánddas, gos stáhtaeatnamat dán guovtti fylkkas dahket 45% -  measta 30 000 oktiibuot 65 000 km. Eanetlohku</p>
<p>lea evttohan ođđa hálddašanortnega mii  mielddisbuktá ahte dán eatnama  oamastanráđastallan sirdojuvvo ođđa  oamastanorgánii - <em type="italic">Hålogalánddaalmennehii.</em> </p>
<p>Ulbmilmearrádusat leat hábmejuvvon Finnmárkolága minstara mielde, muhto nu ahte eai dušše namut guovllu ássiid ja sámi kultuvrra  vuhtiiváldima, muhto dat namuha maiddái  álbmoga nai muđui. Hålogalánddaalmenneha stivrras galget leat guhtta miellahtu, mas Sámediggi nammada guokte miellahtu oktan persovnnalaš várrelahtuiguin, Nordlándda fylkkadiggi guokte ja Romssa fylkkadiggi guokte.</p>
<p>Sisaboahtohálddašeami dáfus lea evttohuvvon mearrádus mii geatnegahttá Hålogalánddaalmenneha, maŋŋel go ruđat leat várrejuvvon iežas doibmii, ahte láigosisaboađut ja eará eananeaiggátsisaboađut galget ruovttoluotta báikkálaš birrasiidda gos sisaboađut leat vuolggahuvvon.</p>
<p>Meahccevuoigatvuođaid hálddašeapmi Hålogalánddaalmenneha eatnamis evttohuvvo biddjot <span type="quote">“gitta guđa”</span> guvllolaš meahccestivii. Daid galget guoskevaš guovllu suohkanstivrrat nammadit. Dát leat iešráđálaš orgánat mat eai leat Hålogalánddaalmenneha vuollásažžan eananeaiggádin eaige suohkaniid vuollásažžan mat nammadit stivrraid.</p>
<p>Guoskevaš guovllus galgá juohke suohkanis leat unnimus okta stivraáirras, nu ahte stivrras oktiibuot leat unnimus čieža áirasa. Boazodoalus galget unnimus guokte áirasa ja eanandoalus guokte. Boazodoallo- ja eanandoalloáirasiin galgá álohii leat eanetlohku stivrras vaikko das leat eanet go 7 miellahtu. Guoskevaš guovllu meahcceávkkástallama sisaboađut galget bissut guovllus. Lávdegoddi evttoha muddema bivdo-, álvvo- ja guollebivdinvuoigatvuođain mii eanasmuddui joatká otná njuolggadusaiguin mat stáhta eatnama dákkár doaimmaide leat, ja meahccestivrrat sáhttet dábálaš rámmaid siskkobealde muddet bivddu, álvvu ja guollebivddu ávkkástallama. Nannejuvvo maid</p>
<p>Lulli-Norgga dáfus oaivvilda eanetlohku ahte stáhta álbmotrievttálaš geatnegasvuođat sihkkarastit sámi vuoigatvuođaid ja sámi oassálastima eanan ja luondduresurssaid hálddašanortnegii stáhtaeaiggáduvvon eatnamiin lullisámi guovlluin sáhttá vuhtiiváldojuvvot meahccelága ođastemiin. Geográfalaš ráddjejupmi dás leat Davvi-Trøndelága, Lulli-Trøndelága ja Hedemárkku stáhtaalmennehat gos doaimmahuvvo sámi boazodoallu.</p>
<p>Lávdegoddi evttoha danin ahte meahccelágas nannejuvvo ahte vuoigatvuohta sámi boazodollui, nu mot boazodoallu lea doloža rájes doaimmahuvvon, lea iešheanalis geavahanvuoigatvuohta seamma ládje go eará geavahanvuoigatvuođat dološ áiggi geavaheami vuođul. Eará evttohus lea ahte boazodoalu ovddasteapmi meahccestivrrain galgá láhkanannejuvvot, ja ahte sihke eanandoalus ja boazodoalus galget leat guokte stivramiellahtu goappás ge.</p>
<p>Evttohuvvo maiddái gonagassii láhkavuođđu oktiibidjat guokte dahje eanet meahccestivrraid jus dárbu sámi boazodoalu doaimmaheapmái meahccestivrraid hálddašanguovllus bealušta dan. Sihkkarastin dihte stáhtaalmennehis sámi váikkuheami stáhta eananeaiggáthálddašemiide, de berre okta miellahttu Statskog SF stivrras nammaduvvot Sámedikki evttohusa vuođul.</p>
<p>Vel okta evttohus lea ahte ealgabivddus stáhta, FeFo ja Hålogalánddaalmenneha eaiggáduvvon eatnamis sámi boazodoalloguovllus, galget sámi boazodoallit go muddemat dahkkojit lobis bivdui oassálastit, meroštallot leame giliássin.</p>
<p>Mii guoská konsultašuvnnaide ja áššemeannudeapmái doaimmain mat sáhttet oažžut váikkuhusaid árbevirolaš sámi guovlluid luondduvuđđui boahtá, earret Sámedikki ja eará sámi vuoigatvuođalaččain ja beroštumiin, ovdameark ka dihte boazodolliin ja sámi báikegottiid ovddasteddjiin, leat riekti konsulterejuvvot jus fal guoskevaš doaibma sáhttá njuolga sidjiide čuohcat. SRU II mielde lea maid veara mearkkašit ahte ILO geavadat čájeha ahte konsultašuvdnageatnegasvuohta ii duššo gusto stáhtii, almmolaš válddi doaimmaheaddjin, muhto maiddái orgánaide mat stáhta bealis doaimmahit eananeaiggátráđđejumi árbevirolaš sámi álgoálbmotguovlluin.</p>
<p><em type="bold">Doaibmabijut</em>-   Joavku rávve bajás vuoruhit SRU II evttohu</p>
<p>said čuovvoleami.</p>
<p><em type="italic">Fágajoavkoraporta  <span type="quote">“meahccehálddašeami  álkidahttin”</span></em> </p>
<p>Lassin Sámi vuoigatvuođalávdegotti 2007 evttohussii gávdno maiddái fágajoavkoraporta 2013 rájes - “Meahccehálddašeami álkidahttin”, gos rávvejuvvo addit suohkaniidda eanet váikkuheami meahccehálddašeamis.</p>
<p>Sámi bealis leat dattetge vissis eavttut mat boahtteáigásaš meahccehálddašeamis fertejit devdojuvvot. Okta dain lea ahte sámi boazodoallu mii doaimmahuvvo Hedemárkku davit oasi rájes Finnmárkui ii ábut oažžut váddáseappot vuogádaga maid galgá vuhtiiváldit go odne. Eará lea ahte berre maiddái váldit vuhtii ahte heajos suohkanlaš ekonomiija sáhttá mielddisbuktit láhččojuvvo dilli doaimmaide mat sáhttet árbevirolaš sámi meahcásteami bidjat vel eanet deattu vuollái.</p>
<p>Fágajoavkku evttohusaid viidáset meannudeami ektui, de dattetge lea áibbas vuđolaš ahte  meahccehálddašeami rievdadeapmi ii ábut boahtit meahcceareálaid Romssa rájes gitta Hedemárkui ođđa hálddašeami evttohusaid duohta meannudeami ja čađaheami ovdii. Lea lunddolaš daid meannudit ovddemus. Dasto oažžu árvvoštallat leago dárbu joatkit vel eanet álkidahttimiin. Joavku lea maiddái oaidnán ahte fágajoavkkuraporta ii leat namuhan ahte sámi kulturvuođđu mealgadii ain odne lea čadnon meahccái, mii mielddisbuktá álbmot- ja siskkáldasrievttálaš suddjema ja mieldemearridanrievtti. Lea maiddái dehálaš vuođđu ahte Sámi vuoigatvuođalávdegotti II evttohusaid berre meannudit ovdalgo eará rievdadusat dahkkojit guoskevaš guovllu <em type="italic">meahccehálddašeamis</em>. </p>
<p>Joavku lea maiddái registreren eará vuorjašuhtti ovdáneami mii lea jođus. Leat plánat stáhtalaš opmodagaid juohkit bihtáide ja vuovdit daid priváhtaide. Dat boahtá váttásmahttit boazodoalu dilálašvuođaid, ja jáhkkimis maiddái dilálašvuođaid eará meahcásteapmái dakkár ođđaprivatiserejuvvon guovlluin.</p>
<p>Finnmárkku lulábealde lea priváhta eananeaiggádiin juo geavahanvuoigatvuohta oalle stuora meahcceareálaid badjel, ja stáhta ii berre váikkuhit dasa ahte dat stuorrot vel eanet. Dat vissásit ii boađe váikkuhit sámi dahje eará <em type="italic">meahcásteapmái</em>.  </p>
<p><em type="italic">Dutkan ja hálddašeapmi - máhttu sámi árbevirolaš máhtu birra</em> </p>
<p>Min mielas lea dehálaš ahte meahci hálddašeapmi huksejuvvo árbevirolaš ja dieđalaš máhtu lotnolasvuođa ala. Dađibahábut lea nu ain ahte árbevirolaš máhttu dávjá meroštallojuvvo osolaš sáhkavuorrun, ja ii váldojuvvo vuhtii. Dat mearkkaša ahte ollu dilálašvuođain lea gaska sin gaskkas geat doaimmahit meahcceburiid almmolaš hálddašeami ja sámi árbevirolaš meahcceburiid geavaheami. Dát lea kultuvrralaš dimenšuvnna geažil. Fágaolbmot dán suorggis, biologat ja luondduhálddašeaddjit, leat  hui unnán oahppan sámi kultuvrra birra oahpuineaset. Dat mearkkaša ahte luonddugeavaheami árbevierut ja árvvut eaige čalmmustahttojuvvo. Álgoálbmotriekti ii báljo leat dehálaš fáddán dakkár oahpposurggiin.</p>
<p>Dehálaš eaktun vai sámi <em type="italic">meahcásteapmi</em> galgá dohkkehuvvot ja oažžut iežas vuoigatvuođalaš stáhtusa lea ahte dutkiin ja hálddašeddjiin lea máhttu sihke sámi historjjá, kultuvrra ja sápmelaččaid árbevirolaš luondduhálddašeami birra. Odne dát hirbmadit váilu sihke dutkamis ja hálddašeamis. </p>
<p>Muhtun surggiin - vuostálasvuođas sihke našuvnnalaš ja riikkaidgaskasaš lágaid - ja njuolggadusaid - sámi árbevirolaš máhttu duvdiluvvo eret dahje meroštallojuvvo leat mearkkaškeahttá, dahje ii - máhttun. Dát guoská earret eará luossahálddašeapmái gos ii duođaštuvvon čuoččuhus biologalaš bealis lea ahte lea dušše badjelmeare guollebivdu mii mielddisbuktá čuoččuhuvvon njiedjama luossamáddodagas. Earenoamáš čielggas dát lea Deanu/Deanočázádaga dáfus - gos luossabivdu lea leamašan sámi kultuvrra caggin lohkameahttun buolvvaide. Dán čázádagas lea predáhtorhálddašeapmi dramáhtalaččat rievdan, báikkálaš stivrejuvvon hálddašeamis almmolaš stivrejuvvon hálddašeapmái. Eanas ovddeš báikkálaš hálddašandoaimmat leat dahkkon rihkolažžan, muhto dán oaivvildit mearkkaškeahttá dehálažžan go guoská luossamáddodaga vejolaš negatiiva čuozahussii. Nu ii sáhte joatkit doppe iige eará surggiin gos sámi árbevirolaš máhttu ii árvvusadnojuvvo. Sámediggi berre danin leat vel garraset vuojeheaddji nu ahte dán oažžu rievdat.</p>
<p>Našuvnnalaš njuolggadusain ferte bidjat gáibádusaid alit oahppo- ja dutkanásahusaide das ahte luondduhálddašeddjiin ja biologain galgá leat álgokursa sámi historjjás, kultuvrras ja árbevirolaš máhtus. Dakkár prinsihpa čađaheapmi boahtá oažžut positiiva váikkuhusa veaháš dobbelis boahtteáiggis, muhto fertejit maid doaimmat dahkkot buoridan dihte odne máhttodási dán suorggi dutkanásahusain ja hálddašeaddji orgánain. Dát guoská Birasdirektoráhttii, fylkkamánniid birasgáhttenossodagaide (sámi guovlluin) SLB:i, boazopolitiijaide ja FeFo:i. Dutkan- ja čielggadanásahusat mat bidjet eavttuid hálddahuslaš doaimmaide árbevirolaš sámi luonddugeavaheamis, ovdamearkka dihte Norgga Luonddudutkanásahus, NINA, leat unnimusat seamma dehálaččat. Sii geat leat geatnegahtton bivdogeahččaleami vuđđosa duogábealde ja ráhkadeami leat maiddái dehálaččat vai šaddá eanet ipmárdus sámi bivdoárbevieruide. Dán geahččaleami  oahpahusmearrái danin berre váldit mielde  elemeanttaid mat buktet dakkár máhtu.</p>
<p>Sihke dutkan ja hálddašeapmi dárbbaša eanemus vejolaš ollislaš máhttovuođu go guoská sámi luonddugeavaheapmái vai sáhttet dahkat áššáiguoskevaš barggu go guoská resursahálddašeapmái sámi guovlluin. Danin berre namuhuvvon orgánaide fállojuvvot geatnegahtton  kursa árbevirolaš sámi luondduhálddašeamis ja árvovuođus, man ala dákkár hálddašeapmi lea huksejuvvon. Dakkár kursa berre maiddái addit álgomáhtu riikkaidgaskasaš  ja našuvnnalaš njuolggadusaid birra mat  gohččosiid bidjet guoskevaš eiseválddiide.</p>
<p>Eará dehálaš bealli dás lea báikkálaš beroštupmi ja searvan luondduburiid hálddašeapmái. Ovdalaš áigge báikkálaš ja árbejuvvon árbevirolaš máhttu geavahuvvui njuolga luondduhálddašeamis. Danin lea dehálaš ahte Sámediggi ja eará eiseválddit váikkuhit nanneme báikkálaš gelbbolašvuođabirrasiid mat čalmmustahttet, ja barget dakkár máhtu čohkkemiin ja vuogádahttimiin.</p>
<p>Dakkár gelbbolašvuođabirrasat váikkuhit earret eará dasa ahte sámi báikenamat bisuhuvvojit maŋisbohttiide. Dát lea earenoamáš dehálaš. Báikenamain lea namalassii dehálaš máhttu ekologiija, historjjá ja luonddugeavaheami birra. Máŋgga ládje sáhttá dadjat ahte báikenamat leat čoavddan máttarmáttuid máhttui eanadaga ja doppe resurssaid birra. Dat lea máhttu mii maiddái lea dehálaš boahtteáiggi meahcásteapmái sámi guovlluin, ja veahkkeneavvun mat maiddái lea ávkkálaččat árbevirolaš hálddašeami joatkimii.</p>
<p>Báikkálaš máhttoguovddážat danin leat hui dehálaččat sámi árbevirolaš meahcásteami suddjemii ja sihkkarastimii. Máŋgga lági mielde sáhttá dadjat ahte sii ovddastit osiid sápmelaččaid kollektiivvalaš muittus, ja sáhttet addit dehálaš buktosiid sihke bajásšaddi buolvva ektui, ja orgánaide ja ásahusaide main ferte ja galgá leat árbevirolaš sámi luondduhálddašeami máhttu.</p>
<p><em type="italic">Sámi luonddugeavaheap-mi álbmotmehciin ja  suodjalanguovlluin</em> </p>
<p>Luondduguovlluid suodjaleapmi ja ráfáiduhttin leat doahpagat maid dávjá mannet giehtalagaid. Sámegilli gávdno doaba suodjaluvvon guovlu, man sáhttá jorgalit gáhttejuvvon dahje várjaluvvon guovlluin. Nubbi doaba lea ráfáiduvvon guovlu, mii njuolga jorgaluvvon mearkkaša ráfáidahttojuvvon guovlu.</p>
<p>Gehččon árbevirolaš geavaheaddjiperspektiivvas, de lea stuora erohus <em type="italic">suodjaluvvon guovllus</em> ja <em type="italic">ráfáiduvvon guovllus</em>. Ollu sámi guovlluin leat danin vásihan garra vuosttildeami plánaide ása<em type="italic">meahcásteami</em>, ja boazodoalu geavaheami- <em type="italic">ráfáiduvvon guovllu</em> mearkkašumi olis (ráfáidahttojuvvon guovlu) . hit suodjalanguovlluid ja álbmotmehciid. Dat lea daningo olbmot ballet das ahte ođđa suodjalanmearrádusat - bohtet hehttet dábálaš </p>
<p>Ollugiid mielas dát lea paradoksan suodjaleami vuođušteami ektui - mii dávjá lea ahte galget sihkkarastit <span type="quote">“duohtatkeahtes”</span> guovlluid boahtteáigái. Paradoksa lea ahte lea juste boares sámi árbevirolaš geavaheapmi ja hálddašeapmi areálain mii lea leamašan nu fuolalaš ja nanaguoddevaš ahte guovllut odne orrot leame hui <span type="quote">“buhtisin”</span>.</p>
<p>Joavkkus leat leamašan unnán vejolašvuođat lagat guorahallat suodjalanproblematihka. Liikká háliidit mii geažuhit ahte suodjalankonseapta mii lea huksejuvvon <em type="italic">suodjaluvvon guovllu</em> prinsihpa ala, mii mearkkaša várjaluvvon guovlu, lea dat mii sáhttá leat eanemus áigeguovdilin. Doppe sáhttá joatkit sihke fuolalaš sámi geavahanvugiid mat leat vuođuštan suodjaleami, seammás go dohkkehuvvo sámi geavaheapmi mii eambbo lea heivehuvvon ođđaáigásaš doaibmamálliide.  Dat mearkkaša ahte suodjala guovllu dainna geavahemiin mii doppe gávdno, nugo ovdame<em type="italic">meahccegeavaheapmi</em>, ja dát geava heapmi sáhttá joatkit maiddái ođđaáigásaš komponeanttaiguin mat leat boahtán. Sámi geavaheami sihkkarastá vel </p>
<p>Dálá geavaheami suddjen ja sámi eanetlogu suddjen mihtilmas sámi guovlluid suodjalanguovlostivrraid suddjen lea lobálašvuođaášši masa berre bidjat stuora fuomášumi suodjalanplánaid joatkkabarggus Norgga sámi guovlluin nai.</p>
<p><em type="italic">Mohtorjohtolat</em> </p>
<p><em type="italic">Meahccegeavaheami</em> oktavuođas lea mohtor<em type="italic">meahcce</em>mohtorjohtolaga oaidnobeliid, ja oaiv<em type="italic">meahcásteapmái</em>, iige boađe ovddidit dán doaimma jierpmálaš lági mielde. Berre maiddái leat áicil tendeanssaide dan guvlui ahte <em type="italic">meahcásteapmi</em> adno ággan buiga lustavuodjimiidda. fievrruid geavaheapmi, geasset ja dálvet, áigeguovdilis fáddá. Joavku lea digaštallan otná vilda ahte ollu otná mohtorfievrogeavaheamis ii sáhte meroštallot leat ávkkástallanvuodjimin.  Joavku áigu maiddái várret tendeanssaid vuostá dan guvlui mas muohtaskohteriid, njealjejuvllagiid ja meahccebiillaid geavaheapmi measta juo meroštallojuvvo leat buohkaidriektin. Dat boahtá leat hehttehussan sámi ja eará </p>
<p>Boazodoalus lea diehttelas vuoigatvuohta geavahit dakkár fievrruid iežas ealáhusa oktavuođas. Earáid meahci luondduburiid ávkkástallama dáfus mohtorfievrruiguin, de joavkkus lea seamma oaidnu go Sámedikki areáladieđáhusas - <em type="italic">Eallit riikkas riikka eavttuid mielde  2009 rájes:</em> </p>
<p>“Lea dárbu ordnet dili nu ahte lea máŋggalágan meannudeapmi ohcamiin. Giliolbmuin geat ellet eanadagain ja resurssaiguin, galgá sáhttit gieđahallat eará ládje go eará guovllu lustavuddjiid. Deattu vuolde, ferte suohkana dahje gili álbmot, sáhttit vuoruhuvvot ovdalii olbmuid geat eai gula suohkanii”.</p>
<p>Joavku lea áicil ahte duollet dálle sáhttet čuožžilit guovtteoaivilvuođat gaskal boazodoalu ja báikkiolbmuid dárbbuid <em type="italic">meahcis</em> vuodjima oktavuođas. Dán sáhttá geahpedit molssaevttolaš vuodjingeinnodagaiguin go guovllus leat bohccot, ja várrogas spiehkastatgeavadiin go bohccot geavahit eará guohtunguovlluid. Dakkár dilálašvuođain lea heivehanmunni ja heivehandáhttu čoavddasátni. Álkibut bargovuogit molssaevttolaš geinnodagaid giddemii, rahpamii ja ásahemiide boahtá leat konstruktiivvalaš ja riidoeastadeaddji doaibman. Seamma láhkái lea maid dehálaš ahte boazodoallu váldojuvvo mielde ođđa skohter- ja bievlaláhtuid plánemiidda. </p>
<p>Vejolašvuohta maid joavku lea guoskkahan lea ahte ferte addot láhkavuođđu geatnegahttit  suohkaniid ráhkadit ovttasdoaibmaplánaid  boazodollui ja eará geavaheapmái. Dakkár plánat sáhtáše váikkuhit eanet heivehanmunnái.</p>
<p>Joavku mielas berre maiddái dahkkot dutkkus mii sáhttá oažžut ovdan buoremus geavadiid go guoská gieđahallat vuostálasvuođaid gaskal boazodoalu ja <em type="italic">meahcásteami</em>, mii mearkkaša mot olbmot iešguđet báikkiin dan viiddis boazodoalloguovllus leat gávdnan ortnegiid mat leat ábolaččat sihke boazodollui ja dáloniidda. </p>
<p>Eará dilálašvuohta maid joavku ohcala leat láhkaásahusat mohtorjohtolatlága rievdadusaide mat leat rahpan dasa ahte galgá šaddat álkibun ásahit vuodjinláhtuid buiga lustavuodjimiidda. Dát láhkaásahusat berrejit sisttisdoallat mearrádusaid mat hehttejit <em type="italic">meahcceresurssaid</em> gártat dárbbašmeahttun deattu vuollái, nugo boazodoalu legitiimma vuoigatvuođaid. </p>
<p><em type="italic">Mearrasápmelaččat</em> </p>
<p>Joavku lea eanasmuddui geahčadan nannáma resurssaid ja luondduburiid, muhto lea riekta ja lunddolaš cuiget muhtun hástalusaid mat earenoamážit mearrasápmelaččain leat iežaset árbevirolaš ealáhusaid ektui, earret nannánresurssaid geavaheami.</p>
<p>Mearrasámi guovllus rahčet ain ovddeš áiggiid politihka kumulatiivvalaš váikkuhusaiguin. Dat guoská earenoamážit dáruiduhttimii, ja čuohtejagi rahčamuššii vuosttildit aktiivvalaš bivdoneavvuid geavaheami ja áhpemanni guollefatnasiid guolásteami vuonain. Dát goarádus váikkuhii garrasit hedjonahttime sin ealáhusvuođ<em type="italic">meahcásteapmi</em> ledje dehálaš vuođđoelemeantan. </p>
<p>Odne liikká mearrasápmelaččaid stuorámus hástalus lea ahte sin don dološ ealáhusa vuđolaš vuoigatvuođat eai dohkkehuvvo. Stáhtus maŋŋel guokte – golbmalogi jagi čielggademiiguin, eanas konklušuvnnat dain leat ahte mearrasápmelaččain lea <em type="italic">vuoigatvuohta</em> álbmotrievttálaš mearrádusaid ja dološ áiggi rájes geavaheami vuođul, ja boađus maŋŋel mearrasámi vuoigatvuođaid politihkalaš meannudeami 2012:s lea šaddan juste nuppe ládje. Riikka alimus eiseváldi, Stuoradiggi, nannii dalle ahte ii dološ áiggi rájes geavaheapmi, álgoálbmotriekti dahje dán guovtti riektevuođu lotnolasvuohta atte makkárge vuđolaš rievtti mearrabivdui, ii mearrasápmelaččaide dahje eará guvllolaš álbmogii davvin.  </p>
<p>Mearraluossabivdit - main hui ollugat leat mearra sápmelaččat - leat maiddái vásihan stuora negatiivvalaš rievdadusaid sullii maŋemus vihttalot jagis.  Das lea sáhka garra bivdoneavvogeavaheami ja guolleáiggiid gáržžádusain, ja luondduluosa dramáhtalaš haddegahččamis biebmanindustriija hirbmat stuora lassáneami geažil. Sámi guovlluin Finnmárkku lulábealde lea mearraluossabivdu measta visot nohkan, ja namuhuvvon fylkkas ges geahppánit ja geahppánit mearraluossabivdit. Olbmot dovdet ahte sii eai oro joksame mearrideaddji eiseválddiide iežas oainnuiguin. Dát guoská earret eará guolleáiggiid gáržžádusaid ektui ja bivdoneavvogeavaheami gáržžidandoaimmaide ja gáržžidandoaimmaide njuorjjuid ektui mat váldet luosaid</p>
<p>12) Dán árvvoštallamii lea vuođđun <span type="quote">“ « Proposišuvdna 70 L (2011–2012,oassálastinlága, áhperesursalága ja Finn-márkolága rievdadusaid birra  (riddoguolástuslávdegoddi » - 16.3.2012, « Ealáhuslávdegotti árvalusevttohus oassálas-tinlága, áhperesursalága ja Finnmárkolága rievdadusaid birra (riddoguolástuslávdegoddi). Evttoh. 336 L (2011-2012) - ad-don 29.5.12. Digaštallan Stuoradikkis, mánnodaga 4.6.2012, ášši nr. 2. “Ealáhuslávdegotti árvalusevttohus oassálastin-lága, áhperesursalága ja Finnmárkolága rievdadusaid birra  (riddoguolástuslávdegoddi)”</span><span type="quote">« Proposišuvdna 70 L (2011–2012,oassálastinlága, áhperesursalága ja Finn-márkolága rievdadusaid birra  (riddoguolástuslávdegoddi »</span> - 16.3.2012, « Ealáhuslávdegotti árvalusevttohus oassálas-tinlága, áhperesursalága ja Finnmárkolága rievdadusaid birra (riddoguolástuslávdegoddi). Evttoh. 336 L (2011-2012) - ad-don 29.5.12. Digaštallan Stuoradikkis, mánnodaga 4.6.2012, ášši nr. 2. “Ealáhuslávdegotti árvalusevttohus oassálastin-lága, áhperesursalága ja Finnmárkolága rievdadusaid birra  (riddoguolástuslávdegoddi)”.</p>
<p>firpmiin ja billistit luossabivdoneavvuid. Ollugat maiddái jerret manin sin árbevirolaš máhtus hálddašanoktavuođas ii leat makkárge árvu.</p>
<p>Dál maiddái davimus Norgga sámi guovlluid vuonain vásihit stuorámus sisabáhkkenhástalusa mii goassege lea leamašan. Dat lea biebmanindustriija jođánis lassáneapmi, mii dagaha ahte ásahemiide dárbbaša ođđa mearraareálaid.</p>
<p>Dát ásaheamit sáhttet earret eará mielddisbuktit: -  Dorski ja eará guollešlájaid goddosajiid billisteami. -  Báikkiolbmuid eretduvdima árbevirolaš vilgesguliid, nugo dorski ja sáiddi guolástansajiin. -  Eretduvdin ásahuvvon mearraluossabivdosajiin mat buolvvaid mielde leat geavahuvvon. -  Gárgidemiid - mii váikkuha hedjonahttime luondduluossamáddodagaid genaávdnasiid. -  Luossadihki - mii lea hui garra áitta luonddulussii. -  Fuođar- ja kemikálanuoskkideami mii váikkuha negatiivvalaččat eallimii mearas doppe gos biebmanrusttegat gávdnojit. Muhto mearrasápmelaččain ja báikkiolbmuin doppe gosa biebmanindustriija háliida ásahit doaimmaid, ii leat makkárge formálalaš stáhtusa go guoská vuosttildit dakkár ásahemiid.  Dat mearkkaša ahte báikkiolbmot danne fertejit rahčat muhtun daid stuorimus biebmanfitnodagaid </p>
<p><em type="italic">Loahppaevttohusat</em> </p>
<p><em type="bold">Sierra láhkaparagráfa meahci  identitehtalaš ja kultuvrralaš árvvu  deattuheapmái?</em>-  Ásahan dihte eanet prinsihpalaš ovt</p>
<p>tadássásašvuođa gaskal sámi joavkkuid, de lea okta áigeguovdilis vejolašvuohta ahte ovdamearkka dihte sámeláhkii ásahuvvo paragráfa meahci dehálašvuođa birra sámi kultuvrii. -  Gaskaboddosaš sisdoallu sáhttá leat ahte dehálaš vuođđu sámi kultuvrii lea ođasmuvvi luondduburiid ávkkástallan. Sámi kultuvrii ja identitehtii lea danin hui dehálaš sámi meahcásteami joatkin? Ovdamearkka dihte: <em type="italic">  Meahcásteapmi lea don doloža rájes leamašan sámi kultuvrii guovdilis vuođđun. Sámi meahcásteamis lea danin iešheanalis vuođđu mii berre reflekterejuvvot lágain ja njuolggadusain.</em> </p>
<p><em type="bold">Molssaevttolaččat:</em> </p>
<p><em type="italic">  Meahccegeavaheapmi lea don doloža rájes leamašan guovdilis vuođđun sámi kultuvrii. Sámi meahcásteamis lea danin iešheanalis vuođđu dehálaš dulkonmomeantan areála- ja birassuorggi lágaid- ja njuolggadusaid geavaheamis.  </em> </p>
<p><em type="bold">Ollislaš guorahallan lágain ja  njuolggadusain mat hehttejit  árbevirolaš geavaheami.</em>-  Sámediggi berre čađahit ollislaš </p>
<p>guorahallama lágain ja njuolggadusain mat odne leat hehttehussan dasa ahte olbmot galget sáhttit ávkkástallat báikkálaš luondduburiid dološ áiggi rájes geavaheami ja álgoálbmotrievtti prinsihpaid mielde, ja Sámediggi galgá geavahit buot olámuttos kanálaid sihkkarastit dán vuoigatvuođa.</p>
<p><em type="italic">Vuođđodokumeanttat ja girjjálašvuohta</em> </p>
<p>Aikio, Aimo: <em type="italic">Olmmoš han gal birge. Áššit mat ovddidit birgema.</em> Karasjok  2010. Finnmárkokommišuvdna: <em type="italic">2. guovllu raporta Unjárga. </em>Finnmárkokommišuvdna guovvamánu 13.b. 2013. <em type="italic">FeFo: Gulaskuddan  Sáivaguollebivddu muddemat Finnmárkkuopmodagas 24.4.15.</em> </p>
<p><em type="italic">FeFo: FeFo strategalaš plána</em>, mearriduvvon stivrras 15.12.2015. Henriksen, Jan Erik: <em type="italic">Mii lea birgen ja man árvvus lea dat otná sámi servodagas? </em>Prentejuvvome Sámi Dieđalaš Áigečállagis. Leem, Knuud: Beskrivelse over Finmarkens Lap<em type="italic">Eallit riikkas riikka eavttuid mielde. Sámedikki areáladieđáhus 2009</em> Sámediggi: <em type="italic">Sámedikki plánabagadus. Bagadus sámi kultuvrra, ealáhusdoaimmaheami ja servodateallima luondduvuođu sihkkarastimii plánemis plána ja huksenlága mielde (plánaoassi). 2009.</em> Sámediggi: <em type="italic">Sámedikki njuolggadusat man mielde árvvoštallat sámi beroštumiid Finnmárkku meahci rievdaduvvon anu ektui. 2007.</em> <em type="italic">Stuoradiggeproposišuvdna nr. 100 (199192)  Mieđáhusa birra vuolláičállit eurohpálaš ekonomalaš ovttasbargosuorggi šiehtadusa (EEO): </em>Qvigstad, Just: <em type="italic">Lappische Sprichwörter und Rätsel.</em> Kristiania 1922. per. Kiøbenhavn 1767. Sámediggi: Ášši SP 019/14 Finnmárkolága čuovvoleapmi: Sámediggi: Ášši SP 044/15 Sámedikki areála- ja birasdieđáhus. Sámediggi: </p>
<p><em type="italic">Mildosat</em> </p>
<p><em type="bold">Cealkámušat Sámediggái boazodoallodieđáhusa oktavuođas – earenoamážit lullisámi båatsoe - boazodoalu birra</em> </p>
<p>Mandáhta ektui sáhttá joavku buktit cealkámušaid Sámediggái maiddái go guoská dilálašvuođaide mat eai njuolga gula meahcásteami doahpaga vuollái.</p>
<p>Joavku áigu maiddái geavahit dán vejolašvuođa go guoská muhtun boazodoallogažaldagaide, ja sávvá ahte dat sáhttet árvvoštallojuvvot ođđa boazodoallodieđáhusa ráhkadeami oktavuođas. Dát guoská vuosttažettiin lullisámi boazodollui mii guhkit áiggi lea leamašan garraseamos deattu vuolde. Vuosttažettiin sivvan dasa lea hui heajos vuođuštuvvon nákkus 1880-logu loahpageahčen dan birra ahte lullisápmelaččat ledje boahtán davvin ja ledje oalle maŋŋit ásahan båatsoe</p>
<p>Go guoská gažaldahkii leago otná hálddašanstivrenvuohki heivehuvvon meahcásteddjiid dárbbuide, de lea dárbbašlaš ahte boazodoallodieđáhus maiddái čalmmustahttá sápmelaččaid geain ii leat šat båatsoe ealáhusláhkin. Lulimus osiin Saepmies leat vuoigatvuođat meahcás teapmái nannosit čadnon boazosápmelaččaide, ja sii geat leat massán čanastaga dasa eanasmuddui leat massán vuoigatvuođa smávvafuođđobivdu ja guollebivdui. Dakkár lágan doaimmaheapmái ferte oastit bivdin- ja oaggungoarttaid, mii iešalddis mearkkaša ahte dán vuoigatvuođa lea massán.</p>
<p>Boazodoallovuoigatvuođa massimiin massá maiddái eará dehálaš kultuvrralaš beassama dahje resurssa, vuoigatvuođa váldit alcces eatnamis ja vuovddis ávdnasiid duodjebuvttadeapmái. Joavkkus lea ovdandollon ahte bohccuid haga lea sápmelaš lulli-guovllus measta juo vuoigatvuođaid haga.</p>
<p>Eará váttisvuohta masa joavku lea čujuhan lea sihkkarastit guohtunráfi elliide, ovdamearkka dihte gorrelogu vuođul dan mielde man galle proseantta guohtunguovlluin leat guhkkelis go  5 km eret sisabáhkkemis. Guohtunráfi oktavuođas registreret maiddái ahte lihkadeaddji sisabáhkkemiid lohku nai lassána - earret eará iešguđet mállet falástallanlágideamit ja meahcceturisma. Danin berrejit boahtit čielgaseappot njuolggadusat maiddái diekkár doaimmaide dan ektui ahte sihkkarastit ealuide dárbbašlaš ráfi.</p>
<p>Joavku lea maid beroštumiin oaidnán áibbas ođđa evttohusa dan birra ahte sámi båatsoe berre boahtit UNESCO máilmmiárbelistui. Dat lea juoga mii berre namuhuvvot boazodoallodieđáhusa oktavuođas. Erenoamáš dehálaš lea dát lullisámi guovllus gos gávdno máilmmiárbebáiki Plassje, gos hupmet maid lullisámegiela mii gávdno UNESCO áitojuvvon gielaid listtus.</p>
<p>Raporttas lea joavku ohcalan ovdáneami SRU II evttohusain. Selbu-, Čáhputášši, ja Girjásášši, gos aitto lea boahtán positiiva duopmu, addet guovdilis eavttuid viidáset vuoigatvuođabargui - mii jáhkkimis váikkuha ahte sámi vuoigatvuođat maiddái duođai dohkkehuvvojit lullisámi guovllus.</p>
<p>Odne lea boazosápmelaččaide addon dušše okta sadji ovttaskas meahccestivrrain, dan botta go eará stivrret fas eai obanassiige mieđit sápmelaččaide dakkár saji. Joavkku mielas ferte sáhttit deaivvadit ovttadássásaš vuođu alde ja dakko bokte oažžut eret cakkiid ja lasihit ipmárdusa álbmotčearddaid gaskkas. Danin lea hui dehálaš ahte boazodoalloáirasat ožžot iežaset govttolaš saji meahccestivrrain nugo SRU II lea evttohan.</p>
<p>Maŋemus áiggi ovdáneapmi plánejuvvon sisa báhkkemiid dáfus boazodoalloguovlluide deattasta nai dárbbu oažžu jođáneamos lági meannudeami SRU II:s. Ovdamearkan lea mearrádus maid ráđđehus dagai 8. vahkkus 2016:s Fosena  ja hirbmat stuora bieggafápmohuksema dáfus doppe. Sullasaš proseassa lea jođus Kalvvatnan guovllus Nordlánddas, ja Lulli-Trøndelágas leat sullasaš doaimma pláneme Selbu suohkanis.</p>
<p>SRU II meannudeapmi livččii sihke riekta ja dárbbašlaš ovdalgo loahpalaš mearrádusat dahkkojit dakkár áššiin.  Jáhkkimis boađášii dalle vel čielgaseappot ovdan ahte boazosápmelaččain leat vuđolaš vuoigatvuođat dain guovlluin, ja ahte gávdno sámi geavahanvuoigatvuohta.</p>
<p>Selbu-ášši Alimusrievttis 2001:s lei áigeearru ja riekteearru. Selbu-ášši dáhpáhusas lei “speadjalbonjastanprinsihpa” dat mii lei dehálaš.  Doppe sámi geavaheapmi hui guhkes áiggi badjel dohkkehuvvui vuoigatvuođavuođđudeaddjin. Dát berre maiddái nannejuvvot lágaide vai sihkkarastá eksisteansavuođu álgoálbmogiidda lulde.</p>
<p>Lullisámi båatsoes leat maid stuora váttisvuođat váilevaš áidedoallama ja buhtadusolggosmáksimiid geažil eananeaiggádiidda bohccuid geažil mat bohtet gilvojuvvon eatnamiidda. Ii sáhte joatki nu mot dál lea. Ovddeš Lulli-Trøndelága fylkkamánni, Jørn Krog (dál jápmán),  háliidii 2014:s rievdadit lága nu ahte eananeaiggádat ožžot ovddasvástádusa áidedoallamii mii sihkkarastá ahte<span type="quote">«En lite ærerik historie»</span>, 23.9.14.) Joavku doarju dán ollásit. Ii leat veahášge govttolašvuohta ahte lea vealaheapmi gaskal bohccuid mat leat meahcceguohtumis ja šibihiid mat leat meahcceguohtumis.</p>
<p>Dát čuohcá garrasit smávva báikegottiide ahte áidegeatnegasvuohta mii Boazodoalloláhkii lea nannejuvvon ii mudde boanddaid ja eanan dolliid geatnegasvuođa suddjet iežaset gilvojuvvon eatnamiid biebmoelliin mat guhtot <em type="italic">meahcis</em>.   Danne boazodoalloláhka dakkár oktavuođain šaddá ráddjejeaddji láhka boazosápmelaččaide. Dat váldá maiddái eret fokusa das ahte buohkat dakkár guovlluin fertejit váikkuhit dasa ahte eai čuožžil nu ollu riidodilit. Ii leat riidoeastadeaddji go stáhta movttiidahttá meahccelagas ođđagilvi<em type="italic">meahcis</em>, maid eai leat geatnegahtton áidut sisa. Mii diehtit ahte dát lea sivvan ollu riidduide iešguđet báikkiin gos gilvojuvvo. miidda ja oktasaš geassesajiid ásaheapmái  </p>
<p>Dát lea maiddái gažaldat vuoiggalaš riekteovdáneami ektui. Ii sáhte leat riekta ahte boazosápmelaččat fertejit máksit vahátbuhtadusaid go leat ásahuvvon gilvojuvvon eatnamat  boazoguohtuneatnamiidda, eaige dát leat  áidojuvvon sisa.</p>
<p>Vahátbuhtadusláhka lea eahpedemokráhtalaš ja vealaheaddji. Objektiivvalaš vahátbuhtadusovddasvástádus, beroškeahttá sivas, ii gusto earáide go boazosápmelaččaide, ja dan ferte dadjat leat anomaliijan riektevuogádagas. Dan sadjái go dan muddet áidelágain ja guođohangeatnegasvuođain, de leat válljen dán čoavdit riidoeastadeaddji sisaáidundoaimmaiguin. Dát gal iešalddis lea okta vuohki mot dan dahkat, muhto áiddit fertejit maid divoduvvot. Šaddá miellagiddevaš oaidnit gii daid olggosgoluid máksá.</p>
<p>Mohtorjohtolatlága ložžen, mii rahpá mohtorjohtolaga <em type="italic">meahcis</em> stuoraservodaga vuoiŋŋastandárbbuide, šaddá maiddái noađđin sámi båatsoei. Eanet johtolat maiddái sáhttá dagahit kumulatiivvalaš váikkuhusaid ja dagahit riidduid go bohccot bohtet vulos leagádagaide gos olbmot oaivvildit ahte bohccot eai galgga leat. </p>
<p>Lullisámi guovllus dovdet maiddái dálkkádatrievdadusaid. Muohtasiivu dálvet ovdal juovllaid eanasmuddui ii šat gávdno. Dat mearkkaša ahte guođoheddjiin ii leat vejolašvuohta čuovvut ealuid ollesáiggi numot ovdal. Ovttas eanet sisabáhkkemiiguin sihke bissovaš ja lihkadeaddji (boraspiret, eanet johtolat, váilevaš doarjja oahceáiddiide), dahká váttisin hehttet ealuid beassamis guovlluide gos eai galgga leat.</p>
<p>Eará dilálašvuohta mii lea fuomášuhtton jovkui lea ahte rájit lobihis ja <span type="quote">“lobiheames”</span> (ráfáidahttojuvvon guovllut bohccuide), eai čuovo lunddolaš dusttodemiid. Daid rájiid berre sirdit nu ahte dat čuvvot johkasuorgeráiggiid dahje leagádagaid, ja ahte dat danne leat lunddolaš geográfalaš ráddjemat gaskal dakkár guovlluid.</p>
<p>Joavku áigu maiddái čujuhit ahte boazodoallu dárbbaša ođđa areálaid. Lullisápmelaččat leat massán guovlluid máŋga stuora diggeáššiin, ja dasto dehálaš jeagelguohtumiid maid dušše boazu sáhttá ávkkástallat. Østerdalenis lea ovddeš áiggiid earret eará leamašan båatsoe. Doppe masse boazosápmelaččat areálaid proseassaid bokte mat odne eai livčče dohkkehuvvon. «Doppe gávdnojit viiddis guovllut boazojeahkáliiguin mat váikkuhit buvttadit buot buoremus ja dearvaseamos bierggu.</p>
<p>Diekkár diŋggaid berre maid fuomášuhttit Sámedikki boazodoallodieđáhusa oktavuođas.</p>
</body></document>