<document xml:lang="sme" id="no_id"><header><title/><genre code="admin"/><author><unknown/></author><wordcount>32122</wordcount><conversion_status type="standard"/><availability><free/></availability><multilingual/><origFileName>http://samediggi.no/content/download/2028/19265/version/1/file/Norutrapport_2012_6_samisk.pdf</origFileName><parallel_text xml:lang="nob" location="norutrapport_2012_6r.pdf"/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision$; </version></header>
<body>
<p xml:lang="fin">Raporta 2012:6 </p>
<p>Sámi giellaguovddážiid árvvoštallan</p>
<p xml:lang="sma">Aajege</p>
<p>Vigdis Nygaard Áila Márge Varsi Balto Marit Solstad Karl Jan Solstad</p>
<p>Bajilčála :</p>
<p><em type="bold">Sámi giellaguovddážiid árvvoštallan </em></p>
<p>Čállit :</p>
<p>Vigdis Nygaard, Áila Márge Varsi Balto, Marit Solstad, Karl Jan Solstad</p>
<p>Norut Alta - Áltá raporta : 2012:16</p>
<p xml:lang="sms">ISBN : 978-82-7571-218-7</p>
<p>Barggaheaddji :</p>
<p>Sámediggi</p>
<p>Prosjeaktajođiheaddji : Vigdis Nygaard Čoahkkáigeassu :</p>
<p>Sámi giellaguovddážat lea dehálaš sámi institušuvnnat ollu sámi báikkálaš servodagain. Dat leat veahkkin nannemin gelbbolašvuođa sámegielas ja sámi kultuvrras. Dat ásahit giellabáikkiid, ja sáhttet doaibmat identitehtaásaheaddjin sámi álbmogii dain guovlluin gos guovddážat doibmet. Dát árvvoštallan gieđahallá logi sámi giellaguovddáža, mat leat ásahuvvon áigodagas 1994-2009.</p>
<p>Sámedikki ulbmil giellaguovddážiiguin lea ahte sámegiella galgá gullot ja oidnot giellaguovddážiid doaibmaguovlluin. Dán árvvoštallamis leat guorahallan juohke giellaguovddáža siskkáldas doaimmaid, ja maiddái dan movt dat doibmet dain iešguđetlágan birrasiin gosa leat ásahuvvon ja máiddái makkár ovttasdoaibma lea Sámedikkiin, gávnnahan dihte man muddui giellaguovddážat leat olahan ovdalis namuhuvvon ulbmila.</p>
<p xml:lang="smj">Fáddásánit:</p>
<p>Giellaguovddáš, sámegiella, giellakurse, doaibma, Sámediggi, ruhtadeapmi</p>
<p>Beaivi :</p>
<p>Geassemánu 1.beaivi 2012</p>
<p>Siidolohku : 72</p>
<p>Almmuheaddji:</p>
<p>Norut Alta - Áltá as</p>
<p xml:lang="fin">Kunnskapsparken,</p>
<p xml:lang="sma">Markedsgata 3 9510</p>
<p xml:lang="vep">ALTA</p>
<p xml:lang="vep">Fidnonummar: 983 551 661 MVA</p>
<p>Telefovdna: 78 45 71 00</p>
<p>Telefáksa: 78 45 71 01</p>
<p xml:lang="nno">E-poasta: post@finnmark.norut.no www.norut.no/alta Deaddelan :</p>
<p>Norut Alta – Àltá as Norut Alta – Áltá as 2012 1</p>
<p xml:lang="eng"><em type="italic">Norut ‐ Northern Research Institute, Alta </em></p>
<p><em type="bold">Ovdasátni </em></p>
<p>Dán raporttas áigut geahčadit dan logi giellaguovddáža mat jagis 2010 ožžo vuođđodoarjaga Sámedikkis. Giellaguovddážat leat ilbman iešguđet sámi guovlluide iešguđet áigái, ja leat leamaš dehálaččat sámegiela geavaheami ja giellagelbbolašvuođa nannemis, ja maiddái leat buoridan ipmárdusa sámi kultuvrra birra guovddážiid doaibmaguovlluin. Dán árvvoštallamis áigut geahčadit iešguđet beliid giellaguovddážiid organiseremis, ruhtadeamis, doaimmain ja ovttasbargguin, ja movt diet áššit sáhttet váikkuhit giellaguovddážiid vejolašvuođaide olahit daid ulbmiliid mat Sámedikkis leat vuođđodoarjaga juohkimiin. Sámedikki ulbmil giellaguovddážiiguin lea ahte sámegiella galgá gullot ja oidnot giellaguovddážiid doaibmaguovllus. </p>
<p>Bargu lea čađahuvvon ovttasbarggus mas leamaš mielde Norut Alta as ja Nordlandsforskning as. Norut seniordutki Vigdis Nygaard leamaš prošeaktajođiheaddji, ja sus leamaš ovddasvástádus čohkket dieđuid giellaguovddážiin Deanus, Álttás, Porsáŋggus, Gáivuonas ja Romssas. Son lea maid čállán raportta álgokapihttaliid ja loahppakapihttaliid. Norut dutki Áila Márge Varsi Balto ovddasvástádussan lea leamaš čohkket dieđuid Unjárggas. Nordlandsforskning seniordutki, Karl Jan Solstad, ovddasvástádus lea leamaš čohkket dieđuid Evenáššis, ja dutki Marit Solstad lea čađahan bargguid Loabágis, Divttasvuonas ja Snoases.</p>
<p>Árvvoštallan ii livčče sáhttán čađahuvvot jus ii livčče leamaš nu buorre ovttasbargu giellaguovddážiiguin, ja de earenoamážit beaivválaš jođiheddjiiguin. Guovddážiid bargit leat sádden čálalaš dieđuid, ja leamaš váldoinformántan go mii leat finadan guovddážiin. Mii hálidit maid giitit giellaguovddážiid stivrajođiheddjiid/lahtuid geain maid leat ožžon dieđuid ja earáid suohkaniin geat leamaš informántan mis, ja maiddái giellaguovddážiid ovttasbargiid, sámi servviid ja earáid.</p>
<p>Árvvoštallama lea Sámediggi bivdán. Mii dáhttut giitit Sámedikki fágalaš miellagiddevaš ovttasbarggu ovddas.</p>
<p>Áltá, geassemánu 1. beaivvi 2012</p>
<p xml:lang="nob">Birgit Abelsen</p>
<p>Norut Alta as direktevra</p>
<p xml:lang="nno">Vigdis Nygaard</p>
<p>Prošeaktajođiheaddji Norut Alta as 2</p>
<p><em type="bold">Sisdoallu </em></p>
<p><em type="bold">Ovdasátni </em>.............................................................................................................................................. 1 1 </p>
<p>Álggahus .......................................................................................................................................... 9 1.1</p>
<p>Duogáš ..................................................................................................................................... 9 1.2</p>
<p>Giellaguovddážiid historihkka oanehaččat .............................................................................. 9 1.3</p>
<p>Giellaguovddážiid bissovaš ruhtadeapmi .............................................................................. 13 1.4</p>
<p>Analyhtalaš lahkoneapmi árvvoštallanbargui ....................................................................... 14 1.5</p>
<p>Árvvoštallama čađahanmetoda ............................................................................................. 17 1.5.1</p>
<p>Dokumeanttaid suokkardeapmi .................................................................................... 17 1.5.2</p>
<p>Jearahallamiid čađaheapmi ........................................................................................... 18 1.6</p>
<p>Raportta disposišuvdna ......................................................................................................... 18 2</p>
<p>Sámi giella‐ja kulturguovddáš Porsáŋggus .................................................................................... 20 2.1</p>
<p>Duogáš dasa manne giellaguovddáš ásahuvvui .................................................................... 20 2.2</p>
<p>Organiserenmálle válljen ....................................................................................................... 20 2.3</p>
<p>Giella‐ja kulturguovddáža doaibma ....................................................................................... 21 2.4</p>
<p>Bargiid fidnen ........................................................................................................................ 23 2.5</p>
<p>Doaimma ruhtadeapmi ......................................................................................................... 23 2.6</p>
<p>Doaimma ulbmil ja beaktu .................................................................................................... 23 2.7</p>
<p>Árvvoštallan ........................................................................................................................... 24 3</p>
<p>Sámi Giellaguovddáš Gáivuonas .................................................................................................... 25 3.1</p>
<p>Duogáš dasa manne giellaguovddáš ásahuvvui .................................................................... 25 3.2</p>
<p>Organiserenmálle válljen ....................................................................................................... 25 3.3</p>
<p>Giellaguovddáža doaibma ..................................................................................................... 26 3.4</p>
<p>Bargiid fidnen ........................................................................................................................ 27 3.5</p>
<p>Doaimma ruhtadeapmi ......................................................................................................... 28 3.6</p>
<p>Doaimma ulbmil ja beaktu .................................................................................................... 28 3.7</p>
<p>Árvvoštallan ........................................................................................................................... 29 4</p>
<p>Árran julvesáme guovddáš Divttasvuonas .................................................................................... 30 4.1</p>
<p>Duogáš dasa manne giellaguovddáš ásahuvvui .................................................................... 30 4.2</p>
<p>Organiserenmálle válljen ....................................................................................................... 30 3</p>
<p xml:lang="eng"><em type="italic">Norut ‐ Northern Research Institute, Alta </em>4.3 </p>
<p>Giellaguovddáža doaibma ..................................................................................................... 31 4.4</p>
<p>Doaimma ruhtadeapmi ......................................................................................................... 32 4.5</p>
<p>Bargiid fidnen ........................................................................................................................ 33 4.6</p>
<p>Ovttasbargu ja gulahallan ...................................................................................................... 33 4.7</p>
<p>Doaimma ulbmil ja beaktu .................................................................................................... 33 4.8</p>
<p>Árvvoštallan ........................................................................................................................... 34 5</p>
<p>Várdobáiki – Sámi giellaguovddáš Evenáššis ................................................................................. 36 5.1</p>
<p>Duogáš dasa manne giellaguovddáš ásahuvvui .................................................................... 36 5.2</p>
<p>Organiserenmálle válljen ....................................................................................................... 36 5.3</p>
<p>Giellaguovddáža doaibma ..................................................................................................... 37 5.4</p>
<p>Bargiid fidnen ........................................................................................................................ 39 5.5</p>
<p>Doaimma ruhtadeapmi ......................................................................................................... 39 5.6</p>
<p>Doaimma ulbmilat ja beaktu ................................................................................................. 39 5.7</p>
<p>Árvvoštallan ........................................................................................................................... 40 6</p>
<p>Isak Saba Guovddáš Unjárggas ...................................................................................................... 41 6.1</p>
<p>Duogáš dasa manne giellaguovddáš ásahuvvui .................................................................... 41 6.2</p>
<p>Organiserenmálle válljen ....................................................................................................... 42 6.3</p>
<p>Giellaguovddáža doaibma ..................................................................................................... 42 6.4</p>
<p>Doaimma ruhtadeapmi ......................................................................................................... 44 6.5</p>
<p>Doaimma ulbmil ja beaktu .................................................................................................... 44 6.6</p>
<p>Árvvoštallan ........................................................................................................................... 45 7</p>
<p>Deanu giellagáddi– Deanu sámi giellaguovddáš ........................................................................... 46 7.1</p>
<p>Duogáš dasa manná giellaguovddáš ásahuvvui .................................................................... 46 7.2</p>
<p>Organiserenmálle válljen ....................................................................................................... 46 7.3</p>
<p>Giellaguovddáža doaibma ..................................................................................................... 47 7.4</p>
<p>Doaimma ruhtadeapmi ......................................................................................................... 48 7.5</p>
<p>Doaimma ulbmil ja beaktu .................................................................................................... 48 7.6</p>
<p>Árvvoštallan ........................................................................................................................... 49 8</p>
<p>Gáisi Giellaguovddáš – Sámi giellaguovddáš Romssas .................................................................. 50 8.1</p>
<p>Duogáš dasa manne giellaguovddáš ásahuvvui .................................................................... 50 4 8.2</p>
<p>Organiserenmálle válljen ....................................................................................................... 50 8.3</p>
<p>Giellaguovddáža doaibma ..................................................................................................... 51 8.4</p>
<p>Bargiid fidnen ........................................................................................................................ 52 8.5</p>
<p>Doaimma ruhtadeapmi ......................................................................................................... 52 8.6</p>
<p>Doaimma ulbmil ja beaktu .................................................................................................... 53 8.7</p>
<p>Árvvoštallan ........................................................................................................................... 54 9</p>
<p>Aajege – Sámi giella‐ja gelbbolašvuođaguovddáš ......................................................................... 55 9.1</p>
<p>Duogáš dasa manna giellaguovddáš ásahuvui ...................................................................... 55 9.2</p>
<p>Organiserenmálle válljen ....................................................................................................... 55 9.3</p>
<p>Giellaguovddáža doaibma ..................................................................................................... 56 9.4</p>
<p>Doaimma ruhtadeapmi ......................................................................................................... 58 9.5</p>
<p>Ovttasbargu ja gulahallan ...................................................................................................... 59 9.6</p>
<p>Doaimma ulbmil ja beaktu .................................................................................................... 60 9.7</p>
<p>Árvvoštallan ........................................................................................................................... 60 10</p>
<p>Álttá Sámi Giellaguovddáš ......................................................................................................... 62 10.1</p>
<p>Duogáš dasa manne giellaguovddáš ásahuvvui .................................................................... 62 10.2</p>
<p xml:lang="est">Organiserenmálle .................................................................................................................. 62 10.3</p>
<p>Giellaguovddáža doaibma ..................................................................................................... 63 10.4</p>
<p>Bargiid fidnen ........................................................................................................................ 64 10.5</p>
<p>Doaimma ruhtadeapmi ......................................................................................................... 65 10.6</p>
<p>Doaimma ulbmil ja beaktu .................................................................................................... 65 10.7</p>
<p>Árvvoštallan ........................................................................................................................... 66 11</p>
<p>Ástávuona giellagoahtie ‐ Loabága suohkana giellaguovddáš .................................................. 67 11.1</p>
<p>Duogáš dasa manne giellaguovddáš ásahuvvui .................................................................... 67 11.2</p>
<p>Organiserenmálle válljen ....................................................................................................... 67 11.3</p>
<p>Giellagoađi doaibma .............................................................................................................. 68 11.4</p>
<p>Doaimma ruhtadeapmi ......................................................................................................... 69 11.5</p>
<p>Bargiid fidnen ........................................................................................................................ 70 11.6</p>
<p>Ovttasbargu ja gulahallan ...................................................................................................... 70 11.7</p>
<p>Doaimma ulbmil ja beaktu .................................................................................................... 71 5</p>
<p xml:lang="eng"><em type="italic">Norut ‐ Northern Research Institute, Alta </em>11.8 </p>
<p>Árvvoštallan ........................................................................................................................... 71 12</p>
<p>Loahpalaš analysat ja doaimmat maid sáhtášii álggahit ........................................................... 72 12.1</p>
<p>Maid báikkálaš biras lea mearkkašan giellaguovddážiid ásaheapmái ja doibmii? ................ 72 12.2</p>
<p>Mii lea organiserenmálle válljema mearrideaddji? ............................................................... 73 12.3</p>
<p>Movt váikkuha ruhtadeapmi ja prošeaktaruhtadeapmi doibmii? ........................................ 74 12.4</p>
<p>Makkár dilli váikkuha bargiid fidnemii giellaguovddážiidda? ................................................ 75 12.5</p>
<p>Movt váikkuhit báikkálaš ja olles guovllu dilálašvuođat giellaguovddáža doaibmaválljemii?76 12.6</p>
<p>Makkár ávki lea giellakurssiin leamaš mat addet gelbbolašvuođa? ...................................... 77 12.7</p>
<p>Gulahallan Sámedikkiin ......................................................................................................... 78 12.8</p>
<p>Movt čuovvolit giellaguovddážat Sámedikki gáibádusaid mat gusket dásseárvui ja iešguđetlágan ulbmiljoavkkuid olaheapmái – ja movt isket leat go geavaheaddjit duhtavaččat? ... 79 12.9</p>
<p>Váikkuhit go giellaguovddážat dasa ahte sámegiella gullo ja oidno giellaguovddážiid doaibmaguovllus? ............................................................................................................................. 79 12.10 Doaibmaevttohusat ............................................................................................................... 80 6</p>
<p>Čoahkkáigeassu</p>
<p>Sámi giellaguovddážat leat dehálaš sámi ásahusat ollu báikkálaš sámi servodagain. Dat váikkuhit dasa ahte sami giella‐ja kulturmáhttu nannejuvvo, dat ásahit giellabáikkiid, ja sáhttet leat identitehta ásaheaddjit iežaset doaibmaguovllu sápmelaččaide.</p>
<p>Dán raporttas árvvoštallat logi sámi giellaguovddáža, mat leat ásahuvvon áigodagas 1994‐2009. Njeallje guovddáža leat Finnmárkkus (Unjárggas, Deanus, Porsáŋggus ja Álttás), golbma Romssas (Gáivuonas, Romssas ja Loabágis), guokte Nordlánddas (Evenáššis ja Divttasvuonas) ja okta Lulli‐ Trøndelágas (Plassje). Buot diet guovddázat ožžot jahkásaččat vuođđodoarjaga Sámedikkis mii galgá daid doaimma nannet ja váikkuhit dasa ahte sámegiella gullo ja oidno giellaguovddážiid doaibmabáikkiin. Olggobeale ásahusat eai leat ovdal árvvoštallan guovddážiid ja daid doarjjageavaheami. Sávaldat ahte dákkár árvvoštallan galggašii čađahuvvot, ovddiduvvui Sámedikki 2010 bušeahttameannudeami oktavuođas.</p>
<p>Dat logi giellaguovddáža maid mii leat suokkardan, leat ásahuvvon iešguđet áiggis, ja dat leat ovdánan iešguđetládje iešguđetlágan sámi birrasiin. Muhtun báikkiin leat giellaguovddážat oassin sámi báikkálaš servodagas, ja eará báikkiin dat leat fas dego <span type="quote">“sámi sullot”</span> dáru majoritehtaservodagas. Dat mearkkaša maid ahte guovllus guvlui leat iežálágan hástalusat sámegiela nannenbargguin. Dan logi guovddážis maid mii leat árvvoštallan, leat ge iešguđetlágan organiserenmállet, fidnodatmállet, oamastanmállet, ruhtadeapmi ja leat maid iešguđetlágan ovttasbargoguoimmit. Ja dasa lassin dat bálvalit vel hui iešguđetlágan báikkálaš servodagaid. Guovddážiid árvvoštallamis lea dasto leamaš dárbbašlaš geavahit vuolggabáikin dan ahte giellaguovddážat ipmirduvvojit iešguđetládje; dat lea juogo apparáhtta dahje reaidu mii álggaha juoidá mas lea dihto mihttomearri ja čađaha mearriduvvon bargamušaid; dat lea miellagiddevaš doaibma bargomárkanis gos gilvalit gelbbolašvuođa ja bargiid alde; dahje dat lea doaimmaid jođiheaddji birrasiin gos leat máŋggalágan kultuvrrat.</p>
<p>Dán árvvoštallama váldodeaddu lea giellaguovddážiid doaimmaid jagiin 2006‐2010. Ja go dien áigodaga galgá sáhttit ipmirdit, de lea dárbu geahččat movt guovddáš ásahuvvui, movt álggaheapmi dáhpáhuvai, geat áŋggirdedje guovddáža álggahit, makkár ovttasbargit ledje ja makkár organiserenmálle válljejedje guovddážii. Muhto guovddážiid čilgemis ja árvvoštallamis mii aŋkke deattuhit dan mii lea dáhpáhuvvan maŋŋel 2006.</p>
<p><em type="bold">Metoda ja dieđuid čohkken </em></p>
<p>Metoda mii dán árvvoštallamis lea adnon, lea čálalaš dieđuid čohkken giellaguovddážiin ja jearahallamat main leamaš mielde oallugat geat barget guovddážiin ja dan birrasis. Deháleamos čálalaš dieđut leat guovddážiid jahkedieđáhusat mat muitalit makkár doaimmat ja nannensuorggit leat čađahuvvon. Dán árvvoštallanraportta dutkit leat ieža fitnan buot logi giellaguovddážis. Mii leat jearahallan beaivválaš jođiheddjiid ja bargiid, ja dasa lassin maid guovddážiid stivrraid (jus lea stivra), oamasteddjiid, suohkanoktavuođaid politihkalaš ja hálddahuslaš dásis, dehálaš ovttasbargiid suohkanetáhtain ja eará institušuvnnaid ja servviid. 7</p>
<p xml:lang="eng"><em type="italic">Norut ‐ Northern Research Institute, Alta </em></p>
<p><em type="bold">Juohke giellaguovddáža birra </em></p>
<p>Mii leat válljen vuđolaččat geahčadit juohke giellaguovddáža, ja leat guorahallan movt dat álggahuvvojedje guđege guvlui, gii lei álggaheaddji ja makkár organiserenmálle válljejedje guđege giellaguovddážii. Mii leat viidáseappot geahččan giellaguovddážiid doaimmaid, gelbbolašvuođa ja bargiid oččodan bargamušaid, ovttasbargiid, ja maiddái doaimma ruhtadeami. Loahpalaččat leat mii árvvoštallan dan movt giellaguovddážiid doaibma váikkuha dasa ahte olahit dihto mihttomeriid ja man beaktilat doaimmat orrot leamašan.</p>
<p>Eanas giellaguovddážiin leat giellakursset deháleamos vuođđun, ja daid leat maŋemus jagiid nannen gelbbolašvuođain mii addá oahppočuoggáid. Giellaguovddážiin leat maid eatnat kultuvrralaš ja identitehta ásaheaddji doaimmat main maiddái lea giella oalle muddui guovddáš áššin. Muđui leat juohke guovddážis su iežas nannensuorggit ja doaimmat, nugo barggut mánáid ja nuoraid váste sihke skuvllas ja olggobealde skuvlla ja mánáidgárddis, gáiddusoahpaheapmi, dokumentašuvdna ja árbedieđuid čohkkenbarggut.</p>
<p>Mii leat válljen juohke giellaguovddáža árvvoštallat sierra, geahččat movt sii barget, movt siskkáldas ja olgguldas dilálašvuođat čuhcet sin bargguide, makkár vejolašvuođaid ja hástalusaid oidnet.</p>
<p><em type="bold">Oktasaš analysat </em></p>
<p>Loahppakapihttalis leat mii oktiilastán buot dieđuid maid leat čohkken go leat suokkardan dan logi giellaguovddáža, ja čájehit mii lea ovttalágan ja makkár erohusat leat, makkár oktasaš hástalusat leat ja makkár earenoamáš dovdomearkkat gávdnojit. Mii leat dokumenteren báikkálaš ja regionála birrasa ja makkár mearkkašupmi das lei guovddáža ásaheapmái ja makkár mearkkašupmi lea guovddáža doaimmaide, mii leat iskan movt organiserenmálle váikkuha doibmii, makkár hástalusaid vátna ruhtadeapmi dagaha, earet eará go smiehttá bargiid oččodeami ja movt bargoveaga bisuhit giellaguovddážis. Viidáseappot oaidnit mii man dehálaš mearrideaddjit báikkálaš ja regionála dilálašvuođat, fierpmádagaid ja ovttasbargguid ásaheamit leat dasa makkár mállet gielladoaimmaid giellaguovddážat válljejit nannendoaibman. Eanas giellaguovddážiin lea buorre oktavuohta Sámedikkiin, ja sis geat dárbbašit prošeaktaruhtadeami, fertejit leat earenoamáš buorit dieđut Sámedikki prošeaktadoarjagiid birra. Guovddážat main lea veaháš nannosit ja eanet bissovaš ruhtadeapmi, áinnas go ožžot suohkanis doaibmadoarjaga, eai leat nu nannosit čadnon dasa ahte fertejit prošeavttaide oažžut olggobeale ásahusain doarjaga.</p>
<p>Na váikkuhit go dasto giellaguovddážat dasa ahte sámegiella gullo ja oidno daid doaibmaguovllus? Vástádus dasa dáidá leat, juo, muhto iešguđet dásis. Dasa váikkuhit ollu dilálašvuođat, ovdamearkkadihte dat man guhká giellaguovddáš lea doaibman, makkár gielladilli guđege suohkanis lea ja maid giellaguovddážat leat bargan álggu rájes. Diekkár gažaldagaid ferte maid divvut nuppeládje. Namalassii jearrat makkár dilis sámegiella livččii dain guovlluin jus giellaguovddážat EAI livčče? Jus earalágan čovdosat eai livčče álggahuvvon giellaguovddážiid sadjái, de jáhkkit mii ahte gielladilli livčče leamaš arvat heajut dáin báikkálaš servodagain, ja eai livčče gávdnon nu galle báikki gos sámegiella gullo.</p>
<p>Liikká jáhkkit mii ahte giellaguovddážiin livčče vejolašvuođat vel eambbo bargat dan badjelii ahte sámegielat galget eanet gullot ja oidnot. Dat lea bargu mii čađat ferte doaimmahuvvot, danin go 8 geažos áiggi dárbbašit ođđa joavkkut máhtu ja gelbbolašvuođa. Ođđa metodat ja teknihkalaš čovdosat sáhttet álkidahttet gelbbolašvuođa fievrredeami ja geahpedit hástalusaid maid guhkes gaskkat dahket, ja sápmelaččat sáhttet nannet iežaset rievtti beassat oahppat sámegiela. Nu ahte giellaguovddážat eai gal goassege šatta badjelanu.</p>
<p><em type="bold">Ávžžuhusat </em></p>
<p>Raportta loahpas buktit muhtun ávžžuhusaid, daid analysaid vuođul maid leat ráhkadan. Dat leat hábmejuvvon rávan vuosttažettiin Sámediggái, muhto maiddái giellaguovddážiidda, sin ovttasbargiide ja ruhtadeddjiide.</p>
<p>Deháleamos ávžžuhus lea ahte Sámediggi berre lasihit giellaguovddážiid vuođđodoarjaga, vai sihkkarastá daidda eanet diehttevaš ja bissovaš ruhtadeami. Ollu giellaguovddážat, ja eandalii dat mat leat sámegiela hálddašanguovllu olggobealde, eai birge olggobeale prošeaktaruhtadeami haga, ja dat gáibida ahte geažos áiggi šaddet bargat ohcamusaid čállimiin Sámediggái ja eará ruhtadeddjiide. Ja go eai goassege dieđe ožžot go ruhtadoarjaga maid leat ohcan, de šaddá maid váttis oččodit guovddážiidda doarvái fásta bargiid maid giellaguovddážat dárbbašivčče vai nákcejit čađahit iežaset doaimmaid. Earenoamážit dárbbašuvvošii sihkkaris ruhtadeapmi giellakurssiide.</p>
<p>Muđui leat mis ávžžuhusat mat gusket Sámedikki ja giellaguovddážiid oktavuhtii. Mii ávžžuhit ahte oččoše áigái buoret diehtojuohkindábiid ja ahte livčče fásta olbmot geat oktavuođaid doalahit, muhto berre maid buoridit bargodábiid mat gusket daid kvalitatiiva ja kvantitatiiva eavttuide maid Sámediggi sihtá giellaguovddážiid čilget jahkásaš raporttain.</p>
<p>Loahpas ávžžuhit vel ahte giellaguovddážat barggaše dan badjelii ahte šaddat eane oainnusin iežaset doaibmaguovllus, vai bargiid dehálaš gelbbolašvuohta ja giellaguovddážiid doaimmat šattaše eanet dovddusin ja jovssaše ođđa ulbmiljoavkkuid. 9</p>
<p><em type="italic">Norut ‐ Northern Research Institute, Alta </em><em type="bold">1 Álggahus 1.1 Duogáš </em>Dán raporttas leat árvvoštallan dan logi sámi giellaguovddáža mat jagis 2010 ožžo vuođđodoarjaga Sámedikkis. Olggobeale ásahusat eai leat ovdal árvvoštallan guovddážiid ja daid doarjjageavaheami. Sávaldat ahte dákkár árvvoštallan galggašii čađahuvvot, ovddiduvvui Sámedikki 2010 bušeahttameannudeami oktavuođas. Giellaguovddážiid doaibmaraporttaid jahkásaš meannudeami oktavuođas mearridii Sámediggi bivdit muhtun ásahusa ráhkadit dákkár árvvoštallama. </p>
<p>Dat logi sámi giellaguovddáža1 maid mii leat suokkardan, leat ásahuvvon iešguđet áiggis, ja leat maid ovdánan iešguđetládje iešguđetlágan sámi birrasiin. Muhtun báikkiin leat giellaguovddážat oassi sámi báikkálaš servodagas, ja eará báikkiin dat leat fas dego <span type="quote">“sámi sullot”</span> dáru majoritehtaservodagas. Dat mearkkaša maid ahte guovllus guvlui leat iežálágan hástalusat sámegiela nannenbargguin. Dan logi guovddážis maid mii leat árvvoštallan, leat ge iešguđetlágan organiserenmállet, fidnodatmállet, oamastanmállet, ruhtadeapmi ja leat maid iešguđetlágan ovttasbargoguoimmit. Ja dasa lassin dat bálvalit vel hui iešguđetlágan báikkálaš servodagaid. Guovddážiid árvvoštallamis lea dasto leamaš dárbbašlaš geavahit vuolggabáikin dan ahte giellaguovddážat ipmirduvvojit iešguđetládje; dat lea juogo apparáhtta dahje reaidu mii álggaha juoidá mas lea dihto mihttomearri ja čađaha mearriduvvon bargamušaid; dat lea miellagiddevaš doaibma bargomárkanis gos gilvalit gelbbolašvuođa ja bargiid alde; dahje dat lea doaimmaid jođiheaddji birrasiin gos leat máŋggalágan kultuvrrat.</p>
<p>Dán árvvoštallama váldodeaddu lea giellaguovddážiid doaimmain jagiin 2006‐2010. Ja go dien áigodaga galgá sáhttit ipmirdit, de lea dárbu geahččat movt guovddáš ásahuvvui, movt álggaheapmi dáhpáhuvai, geat áŋggirdedje guovddáža álggahit, makkár ovttasbargit ledje ja makkár organiserenmálle válljejedje guovddážii. Muhto guovddážiid čilgemis ja árvvoštallmis mii aŋkke deattuhit dan mii lea dáhpáhuvvan maŋŋel 2006. Mii leat čuvvon guovddážiid doaimmaid gitta dán áigái ( 2012 giđa), muhto go muhtun oassi doaimmain mat leat jođus eai vel leat loahpahuvvon ja eai leat raporttat čállojuvvon,de eat čále nu beare ollu dan birra makkár ávki dain lea leamaš. <em type="bold">1.2 Giellaguovddážiid historihkka oanehaččat </em>Vuosttaš sámi giellaguovddážat ásahuvvojedje juo dakka maŋŋá go sámegiela hálddašanguovlu ásahuvvui 1992:s. Dan guđa suohkanis hálddašanguovllus ledje earenoamážit guokte suohkana gos dáruiduhttin lei oalle muddui loaktán sámegiela geavaheami. Danin ledje dain suohkaniin stuora hástalusat nagodit hukset sámegiel gelbbolašvuođa iežas organisašuvnnas ja maiddái nannet giellageavaheami álbmogis muđui. Dien áigodagas lei Sámi allaskuvllas ovttasbargu Walesiin, ja studeanttat ja oahpaheaddjit besse ge gullat ja oahppat movt Walesgiela lágidedje nubbegiellaoahpahussan eŋgelasgielagiidda. Dan barggus ledje doppe giellaguovddážat hui dehálaččat, ja dasto fuobmájedje ge dien málle mielde bargat sámegiela hálddašanguovllus. Suohkaniid resursaolbmot ja sámi searvvit ledje dieid bargguid áŋggirdeaddjit Porsáŋggu gielddas. Sii 1 Dat leat dáin báikkiin: Álttás, Divttasvuonas, Loabágis, Moskavuonas/Romssas, Unjárggas, Porsáŋggus, Gáivuonas, Deanus, Evenáššis ja Plassjes. 10 hábmejedje prošeaktačilgehusa ja doalahedje gulahallama Sámi giellaráđiin mii lei mielas dien áigumuša doarjut ruđalaččat. Gáivuona suohkan čuovvolii oalle johtilit seamma jurdaga, ja dohko ásahuvvui giellaguovddáš 1994:s Dan maŋŋil ásahuvvo ain eanet giellaguovddážat iešguđet ge báikkálaš ja regionála guovllu álgofuomášeami ja dárbbuid mielde. Dál leat ge giellaguovddážat sihke sámegiela hálddašanguovllu suohkaniin ja maiddái suohkaniin olggobealde dan guovllu.Dás vuolábeale tabeallas oaidná goas guhtege guovddáš álggahuvvui. Jahkelogut mat leat tabeallas muitalit goas guovddáš formálalaččat ásahuvvui. Muhtun giellaguovddážat leat doaibman prošeaktan ovdal go šadde bissovaš doaibman, ja diehtogálduin leat iešguđetlágan dieđut mat gusket dasa makkár jagis doaibma lea álggahuvvon, go muhtumat váldet mielde maiddái prošeaktaáiggi ja earát fas eai daga dan. </p>
<p><em type="bold">Tabealla 1.1 </em></p>
<p><em type="bold">Giellaguovddážiid ásaheapmi </em></p>
<p>Porsáŋgu ‐ Sámi giella‐ ja kulturguovddáš 1994</p>
<p>Gáivuotna– Sámi giellaguovddáš 1994</p>
<p>Evenášši – Várdobáiki sámi guovddáš 1999</p>
<p xml:lang="smj">Divttasvuotna – Árran julevsáme guovdásj 1999</p>
<p>Unjárga – Isak Saba guovddáš 2002</p>
<p>Deatnu – Deanu giellagáddi 2002</p>
<p>Romsa – Gáisi Giellaguovddáš 2004</p>
<p xml:lang="sma">Plassje – Aajege ‐ Saemien giele‐ jih maahtoejarnge 2005</p>
<p>Áltá – Álttá Sámi Giellaguovddás 2006</p>
<p>Loabák ‐ Ástávuona giellagoahtie 2009</p>
<p>Vuosttaš jagiid juolludii Sámi giellaráđi prošeaktadoarjagiid maid guovddážat ohce jahkásaččat. 2001 rájes oažžugohte dalá njeallje giellaguovddáža ( Porsáŋgu, Gáivuotna, Divttasvuotna, Evenášši) fásta doarjaga ja guovddážat mat dan maŋŋil ásahuvvo, ožžo maid vuođđodoarjaga seamma ortnegis Sámedikkis. Dat mielddisbuvttii dalá ja ođđa giellaguovddážiidda veaháš eanet sihkkaris ruhtadili.</p>
<p>Mii áigut das oanehaččat namuhit muhtun dehálaš nannendoaimmaid dahje strategiijaid mat Sámedikkis leat leamaš giellaguovddážiid ektui maŋŋá 2006. 2007:s dáhtui Sámediggi ásahit giellaguovddážiidda fierpmádaga. Ulbmil dainna lei ásahit gulahallansaji gos giellaguovddážat galge sáhttit vásáhusaid lonohallat ja digaštallat iešguđetlágan doaimmaid ja nannensurggiid. Fierpmádat galggai maid doaibmat nu ahte šaddá buoret ovttasbargu guovddážiid gaskkas prošeaktadásis. Fierpmádatčoahkkimat leamaš okte jagis, ja dan lágideapmi lea sirdašuvvan guovddážis guovddážii, nu ahte juohke háve lea ođđa giellaguovddáš mii lágida deaivvadeami.</p>
<p>Sámegielaid doaibmaplánas (2009) dovddusindagai Sámediggi iežas viiddis áigumuša ahte álggahit 5‐ jagi rávisolbmuidoahpahusprográmma. Dan barggus galggai giellaguovddážiin leat dehálaš doaibma, sii galge lágidit giellakurssiid rávisolbmuide ráđđálaga Sámi allaskuvllain. Dieinna nannendoaimmain loktejuvvo giellakursset miha alit dássái, ja sii álge maid lágidit kurssiid mat adde gelbbolašvuođa ja oahppočuoggáid. Diet álgooahpahus fállojuvvo nugohčoduvvon SAAL‐kursen, dásiin 1 ja 2, ja addá 15 oahppočuoggá, ja go lea čađahan eksámena, de sáhttá lohkat sámegiela viidáseappot lohkanbadjeoahppun allaskuvllas. 11</p>
<p xml:lang="eng"><em type="italic">Norut ‐ Northern Research Institute, Alta </em></p>
<p>Sámedikki ulbmil lea nannet ja ovddidit sámi institušuvnnaid. Sámediggeráđđi geahčada iežas Instistušuvdnadieđáhusas2 maid almmuhedje 2008:s, hástalusaid maid ollu smávva sámi institušuvnnat dagahit, ja buktá muhtun evttohusaid dasa movt daid sáhtášii nannet. Dien dieđáhusas ledje guokte dilálašvuođa mat gusket giellaguovddážiidda mat deattuhuvvojedje. Giellaguovddážat leat dávjá smávva rašes ásahusat, ja muhtumat dain šattaše nannoseabbon jus daid sáhtášii laktit eará sámi institušuvnnaide mat juo gávdnojit. Sámediggeráđđi oaivvildii maid ahte giellaguovddážat mat lea ásahuvvon sáhtáše viiddidit iežaset doaimmaid nu ahte šattaše eanet regionála giellaguovddážin, mat maiddái sáhtáše koordineret iežaset guovllu giellaprošeavttaid.</p>
<p>Dás vuolábealde leat dat giellaguovddážat maid dás árvvoštallat tennjeuvvon kártii. Mii leat geavahan daid sámegiel namaid mat guovddážiin leat. Guovddážat main ii leat sierra namahus, leat merkejuvvon sámegiel suohkannamain gos daid doaibmabáiki lea. 2 Sámediggi (2010) Sámi institušuvnnat ja siviila sámi servodat. Sámediggeráđi dieđáhus sámi institušuvnnaid ovdáneami birra. 12 13</p>
<p><em type="italic">Norut ‐ Northern Research Institute, Alta </em><em type="bold">1.3 Giellaguovddážiid bissovaš ruhtadeapmi </em>Buot giellaguovddážat ožžot doaibmadoarjaga unnimustá guovtti ruhtadanásahusas; Sámedikkis ja fylkasuohkanis, ja dasa lassin sáhttet muhtun guovddážat oažžut maiddái suohkanis doaibmadoarjaga. Nugo ovdal juo namuhuvvon, de ožžo vuosttaš giellaguovddážat prošeaktadoarjagiid Sámi giellaráđis, mii dalle lei okta njealji Sámedikki vuollásaš fágaráđiin. Dat doibme fágapolitihkalaš ráđđin, ja hálddašedje maid iešguđetlágan doarjjaortnegiid. 2002:s biddjojuvvui Sámi giellaráđđi Sámedikki vuollái, ja barggut sirdojuvvo giellaossodahkii. Dien áigodagas ásahedje giellaguovddážiidda bissovaš doarjjaortnegiid, maid maŋŋil navde vuođđodoarjjan. Vuođđodoarjja lea jurddašuvvon giellaguovddážiidda vuođđoruhtadeapmin mii sihkkarásta beaivválaš doaimma.Vuođđodoarjja lea álggu rájes juo leamaš seamma sturrosaš jahkásaš doarjja juohke guovddážii, beroškeahttá das man viiddis doaibma guovddážis lea ja man galle bargi. Jagiid mielde lea doarjaga sturrodat lassánan dábálaš bálká‐ ja haddegoargŋuma mielde. 2012:s lei vuođđodoarjja kr. 587.000, ja dat gokčá ovtta virggi ja kánturgoluid. Eanas giellaguovddážat mákset viessoláiggu. </p>
<p><em type="bold">Tabealla 1.2 </em></p>
<p><em type="bold">Sámedikki vuođđodoarjaga lassáneapmi (2006‐2012) </em>2006 450.000 2007 464.000 2008 520.000 2009 520.000 2010 550.000 2011 567.000 2012 587.000 </p>
<p><em type="italic">Gáldu: Sámedikki bušeahtat 2006‐2012 </em></p>
<p>Nubbe dehálaš vuođđoruhtadandoarjja giellaguovddážiin lea doaibmadoarjja maid ožžot fylkasuohkanis. Romssa fylkasuohkan ásahii 2005:s bissovaš vuođđodoarjaga sámi giella‐ja kulturguovddážiidda Romssas. Sámediggi juolluda juste seamma sturrosaš vuođđodoarjaga buot guovddážiidda, muhto fyIkasuohkana juolludeamit giellaguovddážiidda Romssas leat iešguđet sturrodagas3. Dat ortnet lea okta oassi fylkasuohkana ja Sámedikki ovttasbargošiehtadusa čuovvolanbargguin, ja doarjagat juolluduvvojit dien soahpamuša, bušeahttamearrádusaid, raporttaid ja guovddážiid ohcamiid vuođul. Finnmárkku fylkasuohkan lea juolludan seamma sullasaš doarjagiid dan njealji giellaguovddážii Finnmárkkus, ovttasbargošiehtadusa vuođul mii lea Sámedikkiin (2007). Finnmárkku fylkasuohkana sámegiel strategiijaplánas 2011‐2014 namuhuvvojit maid diet váikkuhandoarjagat. Finnmárkku fylkasuohkana doarjjasumma lea leamaš veaháš unnit go Romssa fylkasuohkana, ja lea dál 50.000 kr jahkái. Fylkasuohkan juolluda seamma sturrosaš doarjaga buot giellaguovddážiidda Finnmárkkus. Nordlándda fylkasuohkan lea 2006 rájes addán doarjaga Árranii Divttasvuonas ja Várdobáikái Evenáššis. Dan lea dahkan Nordlándda fylkasuohkana ja Sámedikki 2006 ovttasbargošiehtadusa vuođul. Plassje giellaguovddáš oažžu doaibmadoarjaga Hedmárkku ja Lulli‐ Trøndelága fylkasuohkaniin. 3 2011:s ja 2012:s lea Loabák giellaguovddáš ožžon 210.000 kr, Gáisi Romssas 230.000 kr, Gáivuotna 253.000 kr, ja Várdobáiki Evenáššis 500.000 kr. Doarjja Várdobáikái lea stuorát danin go das lea maid mielde doaibmadoarjja doaimmaide mat eai gula giellaguovddášoassái. Gáldu: Romssa fylkasuohkan, oktavuođa váldán čálalaččat. 14</p>
<p>Sámedikki institušuvdnadieđáhusas (2008) deattuhuvvo man dehálaš lea ovttasruhtadit doaimmaid. Sámediggi ja fylkasuohkanat leat ovttasbargošiehtadusain oainnusindahkan ahte sámi kultuvrra ovddideapmi lea maid fylkasuohkana ovddasvástádusa iežas guovllus. Bures jurddašuvvon ja ovttastahttejuvvon váikkuhandoarjjageavahemiin leat Sámediggi ja fylkasuohkanat fárus ovddideamen sámi kulturfálaldagaid.</p>
<p>Sámegiela hálddašanguovllu suohkanat ožžot guovttegielatvuođadoarjagiid Sámedikkis mat galget buhtadit daid liigegoluid mat guovttegielalaš suohkaniin leat. Eanas suohkanat leat válljen geavahit daid ruđaid giellaguovddážiid doaimmaide, danin go dat barget ollu dehálaš bargguid suohkana ovddas. Dieid doarjagiid sturrodat rievddada suohkanis suohkanii ja jagis jahkái. Doarjagat juolluduvvojit sihke jahkásaš vuoruhemiid ja maiddái dárbbuid vuođul, dávjá suohkana guovttegielatvuođaplána vuođul. Guokte suohkana (Unjárga ja Divttasvuotna) leat válljen ahte eai sirdde dieid doarjagiid giellaguovddážii. Muhtun suohkanat olggobealde sámegiela hálddašanguovllu juolludit maid oasi vuođđodoarjagis iežaset suohkana giellaguovddážii, muhto sii geavahit dasa eará boastta suohkana bušeahtas. Dan dahket Plassje ja Romssa suohkanat. <em type="bold">1.4 Analyhtalaš lahkoneapmi árvvoštallanbargui </em>Dán árvvoštallamis leat mii atnán vuolggabáikin dan maid Sámediggi lea lohkan lea sin váldoulbmil giellaguovddážiiguin, ja mii lea sin váldoulbmil váikkuhandoarjjaortnegiiguin nugo vuođđodoarjagiin. </p>
<p><em type="bold">Sámedikki ulbmil giellaguovddážiiguin lea ahte sámegiella galgá gullot ja oidnot giellaguovddážiid doaibmaguovlluin. </em></p>
<p>Go leat suokkardan dan movt sámi giellaguovddážat olahit dien ulbmila, de leat dán árvvoštallamis geahčadan juohke giellaguovddáža siskkáldas diliid ja leat maid geahčadan movt dat ovttasdoibmet iežaset iešguđetlágan birrasiin ja Sámedikkiin. Árvvoštallama leat mii huksen daid mihttomeriide maid Sámediggi lea bidjan sámi giellaguovddážiidda, nugo dat leat čállojuvvon Sámedikki bušeahtaide mat gusket daid jagiide maid mii leat geahčadan. 2010 rájes leat leamaš dákkár eavttut:4.  Čađahit kurssiid sámegielas ja lágidit eará oahppofálaldagaid sámegielas  Čađahit giellamovttiidahttin‐ ja giellaovddidandoaimmaid ja lágidemiid báikkálaš servodagas  Čađahit doaimmaid mat movttiidahttet ja ovddidit sámegiela geavaheami  Iskat man duhtavaččat geavaheaddjit leat fálaldagaiguin</p>
<p>Giellaguovddážat leat hui iešguđetláganat, muhto Sámedikki vuođđodoarjja guovddážiidda lea seamma, dat mearkkaša ahte buot guovddážat ožžot seamma sturrosaš jahkásaš doarjaga, beroškeahttá guovddážiid doaimmain dahje eará rámmaeavttuin. Guovddážat ožžot maid fylkasuohkaniin doaibmadoarjaga, ja muhtun giellaguovddážiid ruhtada maid suohkan. Giellaguovddážiid doaimmaid viidodat lea dasa lassin vel oalle muddui gitta prošeavttain, mat bistet muhtun áiggi ja maidda ohcet sierra ruhtadeami. Mii eat áiggo iežamet árvvoštallamis geahččat dušše vuođđodoarjaga geavaheami, go rehkenastit ahte dat doarjja lea vuođđu man ala giellaguovddážat huksejit iežaset doaimmaid. Danin leat dán raporttas árvvoštallan giellaguovddážiid doaimmaid 4 2009 bušeahtas ii lea maŋemus čuokkis mii guoská geavaheddjiid duhtavašvuhtii fárus. 2008:s ledje eavttuid čilgen viidábut. 2006‐2007 áigodagas eai leat sátnáduvvon makkárge earenoamáš eavttut. 15</p>
<p><em type="italic">Norut ‐ Northern Research Institute, Alta </em>ollislaččat. Mii analyseret giellaguovddážiid doaimmaid iešguđetge geahččanguovllus, ja nu čuvget ge man muddui leat olahan daid mihttomeriid maid Sámediggi lea mearridan doarjjaortnegii. </p>
<p>Organisatuvrralaš ja ruhtadanvariábelat</p>
<p>Giellaguovddážat leat iežaset doaimmaid organiseren iešguđetládje. Muhtumat leat sierra doaimmat, ja leat eanet searvadahttojuvvon stuorát (sámi) organisašuvdnii, dahje leat lágiduvvon sierra ossodahkan muhtun dáru organisašuvdnii. Fitnodatmálle sáhttá leat oasussearvi (OS), ossolaččaidsearvi ( BA), vuođđudus dahje suohkangaskasaš fidnodat. Eanas guovddážiin lea sierra stivra. Dákkár árvvoštallamis lea dárbu geahččat maiddái organiserenmálliid, manne vállejedje juste dan dihto organiserenmálle, ja movt dat lea váikkuhan doibmii? Leat go dán áigodagas (2006‐2010) moktege rievdadan siskkáldas organiserema, jus leat, de man láhkái, ja manne leat dan dahkan?</p>
<p>Sámedikki Institušuvdnadieđáhusas (2008) čujuhit dasa man hearkkit giellaguovddážat leat, go leat dušše moadde bargi ja lea unnán heivehanmunni. Dieđáhusas celkojuvvo ahte Sámediggi hálida eanet áhpálaš ja nannosit ovttadagaid. Evttohuvvo earet eará ahte muhtun giellaguovddážiid sáhtášii laktit eará sámi intitušuvnnaide báikkálaš servodagas, ja ahte ásahuvvošedje vuođđudusat main Sámediggi lea (mielde) oamasteaddji. Árvvoštallamis boahtá ovdan maid giellaguovddážat áigot bargat vai šattaše nannoseappot, dan oktavuođas maid makkár ávki livččii jus livččii nannosit geográfalaš profiila.</p>
<p>Okta vejolaš vuohki movt diekkár variašuvnnaid sáhttá analyseret, lea guorahallat daid iešguđetlágan rámmaeavttuid maid siskkobealde guovddážat doibmet, ja mii hálidit árvvoštallamis sirret daid guovddážiid mat leat sámegiela hálddašanguovllu siskkobealde dain mat leat olggobealde. Lea go nu ahte dain guovddážiin mat leat hálddanšanguovllus lea nannosit čanastat suohkaniidda oamasteami ja ruhtadeami oktavuođas? Ja lea go giellaguovddážiin geatnegasvuohta doaibmat viidábut geográfalaččat danin go ožžot fylkasuohkanis doarjaga? Dán oktavuođas dáhttut iskat makkár variašuvnnat gávdnojit geográfalaččat (báikkálaččat, regionála dásis, rájiidsrasttildeaddji) iešguđetge giellaguovddážiin.</p>
<p>Giellaguovddážat giellabáikin</p>
<p>Dan analysaoasis áigut oažžut ovdan dan doaimma viidodaga maid guovddážat barget olggosguvlui. Mii áigut kártet sámegiel kursedoaimmaid viidodaga, álggahallikurssiin gitta alit dási kurssiide. Ja áigut maid kártet oahppomateriálaid ovddideami ja – metodihka. Dasto áigut maid kártet kurssiid ulbmiljoavkkuid ja leat go eará ulbmiljoavkkut dain giellaguovddážiin maid suohkan oamasta dahje main leat earalágan oamastanmállet. Maiddái eará doaimmaid giellaguovddážiin sáhttit kártet. Máŋgga giellaguovddážis leat ovdamearkkadihte eahpeformálalaš deaivvadanbáikkit mánáide, nuoraide ja vuorasolbmuide, dahje leat juogalágan lágideamit eahkediid gos giela hárjehallan lea guovddážis, ovdamearkkadihte duodjeeahkedat.</p>
<p>Lea buorre ágga bálddastahttit dien lágan doaimmaid guovddáš politihkalaš dokumeanttaiguin, dakkár dokumeanttaiguin nugo Sámedikki dieđáhusaid sámegiela birra: <span type="quote">”Sámegiella lea čáffa!” (2004), ”Sámegielaid doaibmaplána”</span> (Bargo‐ja searv.dep. 2009) ja <span type="quote">”Našunála rekrutterenstrategiija sámi alit ohppui”</span> (Máhttodepartemeanta, 2010), ja maiddái Sámedikki oahpahusdieđáhus (2011). 16</p>
<p>Man muddui leat dat barggut maid giellaguovddážat doaimmahit ja sin rolla dan mielde mii diein dokumeanttain lea biddjon sin bargun?</p>
<p>Giellaguovddážat suohkaniid resursaguovddážin</p>
<p>Giellaguovddážat sáhttet leat iežaset guovllu sámi giella‐ ja kulturguovddážat. Sámegielmáhtu dárbbašit ja ohcet dávjá, ja institušuvnnaid ja organisašuvnnaid gaskkas lea mearkkašanveara gilvu fidnet olbmuid geain lea diekkár gelbbolašvuohta. Mii dáidit gávdnat ahte leat erohusat das movt suohkanat atnet giellaguovddážiid ávkin, dan mielde lea go suohkan mii daid oamasta vai lea go earalágan oamastanmálle. Mii áigut dán analysas geahččalit čuvget dan man láhkái suohkanat atnet ávkki giellaguovddážiin. Geavahit go ovdamearkkadihte skuvlaoamasteaddjit/suohkanat daid veahkkin sámegiel oahpaheamis skuvllain/mánáidgárddiin? Mii áigut maid geahččat man muddui dahje vejolaččat movt giellaguovddážat geavahuvvojit suohkaniid vuođđoskuvlla sámegieloahpahusas, sihke dan leat go sii mielde skuvllas oahpaheamis, vai lea go guovddážiin gáiddusoahppofálaldat maid suohkanat ostet. Giellaguovddážiid sáhttá maid geavahit jorgalanbargguide ja dulkomii maid suohkan dárbbaša suohkanássiiguin gulahallamis.</p>
<p>Giela ja kultuvrra gaskkusteapmi báikkálaš servodagain</p>
<p>Eanas guovlluin, ja earenoamážit várra olggobealde guovddáš sámi guovlluid, leat oalle unnán dieđut dahje dokumentašuvdna gávdnamis mat muitalivčče báikkálaš sámi olbmuid ássama ja eallima birra. Sámi suopmaniid dokumenteren, ja maiddái nissonolbmuid ja dievdduid árbevirolaš bargguid dokumenteren, eatnamiid ja eanariddodagaid geavaheami, báikenamaid, sámi diiddaid ja muitalusaid jna. dokumenteren lea dehálaš oassi giellaguovddážiid bargguin. Diekkár barggut sáhttet leat oalle guovddášdoaimmat mat čájehit giellaguovddážiid báikkálaš dahje regionála profiilla. Mii hálidit gávdnat vástádusa čuovvovaš gažaldagaide: Movt gaskkustuvvojit sámiide guoskivaš dieđut mat čohkkejuvvojit báikkálaččat ja olles dan guovllus gos guovddážat doibmet, ja makkár gaskkustanvuohki lea guovddážiin? Geat leat ulbmiljoavkkut? Dán čuoggá vuolde geahčadit maid makkár oktavuođat lea iešguđetlágan báikkálaš geavaheaddjejoavkkuiguin ja berošteddjiiguin, ja maiddái makkár ovttasbargu ja vásáhusaid lonohallat lea giellaguovddážiid gaskkas, ja maid leat oahppan nuppiin.</p>
<p>Analysaid čađačuovvu variábelat</p>
<p>Buot ovdalis namahuvvon kategoriijain leat sohkabealli ja ahki čađačuovvu variábelat. Mii hálidit gávnnahit leat go fálaldagat, ja organiseren ja lágideapmi heivehuvvon njulgestaga dihto ahkahaččaide dahje sohkabeallái. Ja áigut maid geahččat lea go bargiid ja vejolaččat stivralahtuid/stivrenjoavkkuid sohkabealli ja ahki veahkkin ovddideamen dásseárvvu ja ahkebalánssa giellaguovddážiid bargguin.</p>
<p>Metodat movt iskat man duhtavaččat geavaheddjit leat</p>
<p>Dán árvvoštallama rámmaid siskkobealde ii leat vejolaš čađahit sierra iskkadeami mii buvttášii ovdan dan man duhtavaččat giellaguovddážiid geavaheaddjit leat guovddáža bargguiguin. Danin mii ráddjet geavaheddjiid duhtavašvuođa iskkadeami dasa ahte dušše kártet makkár metodaid giellaguovddážat geavahit go galget boahtit diehtit man duhtavaččat olbmot leat sin doaimmaiguin, ja movt guovddážat daid dieđuid geavahit ávkin buoridit fálaldagaid. 17</p>
<p xml:lang="eng"><em type="italic">Norut ‐ Northern Research Institute, Alta </em></p>
<p>Giellaguovddážiid ja Sámedikki gaskasaš gulahallan</p>
<p>Sámedikkis leat dihto juohkineavttud maid vuođul juolluda sámi giellaguovddážiidda vuođđodoarjaga. Juolludaneavttut bohtet čielgaseappot ovdan 2008:s, dalle go Sámediggi rievdadii doarjjahálddašeami dan guvlui ahte gáibidit bohtosiid maid buorebut sáhttá mihtidit. Gáibiduvvojit jahkásaš raporttat ja maid ahte eavttuid galgá čuovvolit. Mii dáhttut oažžut ovdan makkár oaidnu giellaguovddážiin leat dieid eavttuide ja gáibádusaide, ja movt dat čuhcet sin gulahallamii Sámedikkiin.</p>
<p>Sámediggi lea giellaguovddážiidda ásahan fierpmádaga. Mii hálidit geahččat movt diet fierpmádat lea doaibman diehtojuohkinforumin ja oahpu gazzan báikin guovddážiidda ja maiddái gaskal guovddážiid ja Sámedikki.</p>
<p>Geaidnu viidáseappot</p>
<p>Giellaguovddážiid analyserema vuođul áigut mii buktit evttohusaid ja árvalit maid sáhtášii bargat vai vuođđodoarjaga geavaheapmi šattašii vel buoret ja eanet ulbmillaš, ja áigut maid buktit ávžžuhusaid eará beliide giellaguovddážiid doaimmain mat sáhttet váikkuhit dasa ahte doaibma jođihuvvo báikkálaš ja guovllu dárbbuid mielde, nugo dat leat ovdanboahtán. <em type="bold">1.5 Árvvoštallama čađahanmetoda </em>Dát árvvoštallan lea huksejuvvon guovtti váldodiehtogáldui; guoskivaš čálalaš dokumeanttaid geahčadeapmái ja ollu olbmuid jearahallamiidda. <em type="bold">1.5.1 Dokumeanttaid suokkardeapmi </em>Giellaguovddážat leat sádden midjiide ollu dokumeanttaid. Dat leat:  Giellaguovddážiid jahkeraporttat olles áigodahkii (2006‐2010)  Doaibmaplánat ja strategiijadokumeanttat  Njuolggadusat  Ovttasbargošiehtadusat  Dehálaš čálašeamit Sámedikkiin </p>
<p>Dasa lassin leat mii beassan geahčadit Sámedikki, fylkasuohkaniid ja muhtun departemeanttaid dokumeanttaid.  Sámedikki bušeahtat (2006‐2012)  Sámedikki ja fylkasuohkaniid ovttasbargošiehtadusat  Strategalaš dokumeanttat, plánat ja nannemat</p>
<p>Giellaguovddážiid dokumeanttat leat hui dehálaččat dan oktavuođas ahte čohkket ipmárdusa das maid guovddážat duođai barget, makkár viidodat bargguin lea ja makkár nannendoaimmat sis leat. Dat leat maid leamaš ávkkálaš veahkkeneavvun go leat ráhkkanahttán jearahallamiid maid maŋŋil leat čađahan olbmuiguin. Lassin dokumeanttaide leat mii lohkan giellaguovddážiid neahttasiidduid ja leat muđui čuvvon mediain go leamaš sáhka áššiin mat gusket giellaguovddážiidda dahje muhtun guovllu gielladillái. 18 <em type="bold">1.5.2 Jearahallamiid čađaheapmi </em>Mii leat buot logi gielleguovddážis čađahan jearahallamiid ođđajagimánu rájes gitta cuoŋománnui 2012. Mii leat ieža fitnan buot báikkiin gos giellaguovddážat leat. Juohke báikkis/giellaguovddážis leat mii jearahallan eaŋkilolbmuid ja maiddái joavkkuid main leamaš mielde guovddášolbmot. Makkár olbmuid mii leat jearahallan ja makkár doaibma ja rolla sis lei, dat lea rievddadan guovddážis guovddážii. Juohke guovddážis leat ságastallan beaivválaš jođiheddjiin, eanas báikkiin maid eará bargiiguin. Daid guovddážiin main lea stivra, leat mii ságastallan stivrajođiheddjiin dahje earáiguin stivrras/stivrenjoavkkus, ja gos leat máŋga oamasteaddji, doppe leat oamasteddjiid ovddasteddjiid jearahallan. Oamasteaddjit sáhttet leat suohkanat, fylkasuohkanat, sámi organisašuvnnat jnv. Mii leat maid jearahallan sámi servviid, vuosttažettiin dan oktavuođas ahte dat leat olggobeale mieldedoaibmit ja vejolaš giellaguovddáža fálaldagaid geavaheaddjit, geat sáhttet olggobeale čalmmiiguin árvvoštallat guovddáža doaimma. Ja go árvvoštallan guoská jagiide 2006‐2010, de lea dehálaš oažžut mielde informánttaid geat dál leat njunušposišuvnnain, muhto maiddái sin geat eai šat leat doppe dál barggus, muhto geat dovdet olles dahje muhtun muddui dien áigodaga, ja geain leat leamaš dehálaš virggit/luohttámušdoaimmat dien áigodagas. </p>
<p>Jearahallamiid bokte dieđuid čohkken lea hui áddjás bargu, muhto go mii dán árvvoštallama oktavuođas seammás maid leat čohkken dieđuid našuvnnalaš sámi giellaiskkadeapmái (man barggaheaddji maid lea Sámediggi), de lea ge mis leamaš vejolašvuohta muhtun dieđuid čohkket oktanaga ja dien láhkái leat ollen čađahit eanet jearahallamiid ja vejolaččat ožžon eanet dieđuid eanet informánttain daid gáržžes mátkkoštanvejolašvuođaiguin mat mis leat. Lea váttis dadjat jur juste man galle informántta mis leamaš dahje man galle jearahallama leat čađahan, danin go mis leamaš muhtun hui dehálaš informánttat juohke báikkis/giellaguovddážis, muhto dasa lassin leat maid ollu informánttat geain soaitit jearran dušše ovtta dahje moadde gažaldaga giellaguovddážiid birra, ja danin sis ii leat seamma guovddáš funkšuvdna. Juohke báikkis leat ge dasto jearahallan birrasii 3‐4 olbmo, ja muhtun báikkiin maid olles 10 olbmo. Váldoinformánttaid jearahallan lea bistán gaskal 1‐1 ½ diimmu, ja leat miha oanehit áiggi geavahan hupmat singuin geain ii leat nu guovddáš doaibma. Moaddása leat jearahallan telefuvnnas, go eai lean báikkis dalle go mii finadeimmet doppe. Eanas jearahallamat leat báddejuvvon ja maŋŋil čállojuvvon vai dutkit daid besset geavahit.</p>
<p>Mii leat válljen dan vuoigi ahte áibbas unnán čállit jur sánis sátnái maid min informánttat leat muitalan, ja eat ge geavat namaid, muhto geavahit gal virgenamahusa dahje posišuvnna nugo beaivválaš jođiheaddji, stivrajođiheaddji, bargi, suohkaninformánta jnv. Ollu dán raportta čohkkejuvvon dieđut leat ge huksejuvvon informánttaid persovnnalaš oainnuide, ja dilálašvuođaid ja doaimmaid ipmárdusaide. Min mielas lea dehálaš diekkár dieđuid oažžut ovdan, ja maiddái oažžut ovdan áššiid maidda leat máŋggalágan oainnut. Dasa lassin árvvoštallat mii ieža olbmuid cealkámušaid ja čilgehusaid. Mii leat geahččalan doalahit dutkiid iežaset árvvoštallamiid digaštallanoassái, mii lea juohke giellaguovddáža kapihttala loahpas, ja maiddái loahppakapihttalis.</p>
<p>Mii leat maid jearahallan muhtumiid Sámedikki hálddahusdásis. <em type="bold">1.6 Raportta disposišuvdna </em>Čuovvovaš kapihttaliin áigut mii geahččat dan logi sámi giellaguovddáža historihka ja doaimma. Mii leat válljen juohke giellaguovddáža birra čállit sierra, ja dan mii dahkat kronologalaččat; dat guovddážat mat ovddemus lea ásahuvvon, daid birra čállit ovddemus, ja loahpas daid birra mat maŋemus leat ásahuvvon. Mii leat ráhkadan oktasaš vuogi man mielde ovdanbuktit daid dieđuid 19 </p>
<p><em type="italic">Norut ‐ Northern Research Institute, Alta </em>maid leat čohkken, muhto guovddážis guovddážii sáhttet leat erohusat das maid leat válljen deattuhit, danin go eai buot oktavuođat leat nu áigeguovdilat dán árvvoštallamii, dahje gáibit seamma vuđolaš guorahallama. </p>
<p>Maŋŋel dien čilgehusoasi, de geahččalit oktiigeassit dieđuid sierra kapihttalis, mas analyseret buot logi giellaguovddáža gávdnosiid ovttas. Das geahččalit geassit ovdan erohusaid ja dan mii lea seammalágan, oktasaš hástalusaid ja maiddái mii leat guđege guovddáža earenoamáš dovdomearka. Ja das mii fas máhccat daid váttisvuođaid ovdandivvumiidda maid guoskkahalaimet álgokapihttalis, ja daid vuođul hábmet loahppaárvvoštallama.</p>
<p>Loahpas buktit muhtun ávžžuhusaid mat gusket giellaguovddážiid doaimmaide viidáseappot ja earenoamážit dan dáfus movt Sámediggi ja eará berošteaddjit ja ruhtadeaddjit sáhttet bargat dan badjelii vai guovddážat olahit mearriduvvon mihttomeriid. 20 <em type="bold">2 Sámi giella‐ja kulturguovddáš Porsáŋggus 2.1 Duogáš dasa manne giellaguovddáš ásahuvvui </em>Porsáŋggu gielda Finnmárkku fylkkas lea Norgga vuosttaš almmolaš golmma‐kultuvrrat suohkan, gos gullo sihke dárogiella, sámegiella ja kveana/suomagiella. Oassi gieldda sámi álbmogis leat mearrasámit geain leat ruohttasat mearrisámi kultuvrras ja ealáhusain, ja gielddas leat maid sámit geat gullet boazoealáhussii. Porsáŋggu gielda lei okta dain guđa vuosttaš suohkaniin mat serve sámegiela hálddašanguvlui 1992:s. Hálddašanguvlui dieđiheapmi dagahii veaháš soahpatmeahttunvuođaid iešguđetlágan berošteddjiid gaskii servodagas, lei vuolláičállinvuostálastin jnv., muhto gielddastivrras lei stuora eanetlohku mii oaivvildii dan ahte gielda galgá searvat. Dan áiggi servodagas vuhttui ahte sámegiela dillái čuzii guhkes áiggi dáruiduhttin, ja ollu sápmelaččat ledje massán eatnigielas. Liikka nagodii sámi morráneapmi maŋŋel Álttá‐stuimmiid rievdadit olbmuid oainnu sámegiela ektui, sihke sápmelaččaid gaskkas ja maiddái dáru álbmogis. Gielddas ledje ge álggos hui stuora hástalusat, go galggai hukset alcces giellagelbbolašvuođa vai duođai nákce šaddat guovttegielalaš gieldan. Ja oalle árrat oidne ge ahte dat ii dáidde dáhpáhuvvat iešalddis, ja gieldda sámegiel konsuleanta lei leamaš Walesis ja oaidnán movt doppe barget nannet walesgiela nubbegiellaoahpahusa. Ja dasto bargagohte ge dan málle mielde, ja heivehedje dan Porsáŋggu dilálašvuođaide. Sii válde oktavuođa Sámi giellaráđiin, mii liikui sin jurddabohtosii ja dáhtui áinnas ruhtadit sámi giellaguovddáža geahččalanprošeaktan. Porsáŋggu sámisearvi ja giellakonsuleanta ledje njunnošis ovddideamen Porsáŋgui giella‐ ja kulturguovddáža, ja giellakonsuleanta lei ge guovddáža vuosttaš beaivválaš jođiheaddji. Ásaheami dorjo politihkalaš bellodagat ja maiddái gieldda hálddahus. Die lei ge álgu vuosttaš sámi giellaguovddáža ásaheapmái Norggas, ja Gáivuonas čuovvoledje oalle johtilit seamma málle, ja nu maiddái eará suohkaniin sihke sámegiela hálddašanguovllus ja dan olggobealde. </p>
<p>Giella‐ja kulturguovddáš ásahuvvui Levdnjii muhtun boares vistái mii ovdal lei leamaš skuvlainternáhtta. Dál gohčodit dien vistti kurseguovddážin, ja dat lea mánáidskuvlla bálddas. Latnjadilálašvuohta dagaha ahte ii leat vejolaš máŋga doaimma lágidit oktanaga, ferte earet eará lágidit duodjekurssiid ja biebmoráhkadankurssiid eará oahppolanjain. Lanjat gullet gildii, ja dat leat hui guovddážis dan dáfus ahte leat lahka skuvlla, muhto eai leat gal giliguovddážis oidnosis. Guovddáža lahkosis eai leat eará sámi institušuvnnat. Muhto suohkanis lea gal mearrasámi gelbbolašvuođaguovddáš, mii lea Siskkit Billavuonas. <em type="bold">2.2 Organiserenmálle válljen </em>Dalle go álggahišgohte Porsáŋggu giella‐ja kulturguovddáža, de árvvoštalle máŋggalágan organisatuvrralaš čovdosiid, sihke vuođđudusmálle ja oasussearvvi. Muhto guovddáš šattai gildii gullevaš vuođđudus. Ledje earet eará rehkedollui guoskivaš teknihkalaš sivat dasa manne gávnnahedje álkimussan bidjat guovddáža gieldda vuollásaš doaibman. Guovddážii nammaduvvui sierra stivra maid gielddastivra vállje njealji jahkái ain hávális. Stivra lea ge politihkalaččat válljejuvvon stivra, ja speadjalastá gielddastivrra politihkalaš ovttastumi. Stivrras leat 5 lahtu, ja čállin lea gieldda giellakonsuleanta. Porsáŋggu gielddas lea virgáibidjanváldi ja bargoaddiovddasvástádus guovddáža bargiide, ja dat gullá gieldda hálddašanossodaga vuollái. Organiserenmálle lea leamaš rievddakeahttá álggaheami rájes, ja informánttaid mielas dat doaibmá bures. Lea lagas fágalaš ja hálddahusdásis 21 </p>
<p><em type="italic">Norut ‐ Northern Research Institute, Alta </em>ovttasbargu gaskal guovddáža beaivválaš jođiheaddji ja gieldda giellakonsuleantta. Bargiin ja giellakonsuleanttas leat mánnosaččat fásta čoahkkimat hálddahushoavddain. <em type="bold">2.3 Giella‐ja kulturguovddáža doaibma </em>Dalle go guovddáš ásahuvvui 1994:s, de galge guovddážis leat golbma váldocakki mat dan doaimma galge doalahit badjin; ásahit giellabáikkiid mánáide ja nuoraide, doallat kurssiid gieldda bargiide ja bargat oažžut buoret kulturáddejumi olles álbmogii. Giellaguovddáža ulbmilat leat čađat leamaš hui lahka dan višuvnna mii Porsáŋggu gielddas lea go dáhttu leat máŋggagielat ja máŋggakultuvrrat gielda, gos sámegielas lea lunddolaš sadji. Giellaguovddáš lea hui nannosit bargan dan badjelii ahte galgá nákcet fállat gildii giella‐ja kulturgelbbolašvuođa maid dat dárbbaša, ja man áigumuš lea ahte sámegielagat galget sáhttit váldit oktavuođa eatnigillii ja oažžut dan gilli veahki buot gieldda ossodagain. Gieldda bargit ožžot virgelobi bálkkáin čuovvut sámegielkurssiid, ja jahkásaččat lágiduvvojit fáddábeaivvit guovddážis gos ossodagaide fállojuvvo kulturgelbbolašvuohta. Gielda lea jámma kárten bargiid sámegielmáhtu, ja dárbbut čállojujvvojit gieldda giellaplánii mii lea dehálaš reaidu go galget mearridit makkár doaimmat giellaguovddážis galget leat. </p>
<p>Guovddáš lágida juohke jagi álgo‐ja joatkkakurssiid sámegielas dárogielat rávisolbmuide. Kursset leat lágiduvvon iešguđet dásis ja áiggi; álgokurse I‐ 130 diimmu, joatkkakurse II ‐ 80 d ja joatkkakurse III ‐ 84 d. <span type="quote">«Álgu»</span> kurse lea lágiduvvon okte vahkus beaivet. Oasseválddit leat ožžon kurseduođaštusa, muhto sis ii leamaš gelbbolašvuohta čađahit eksámena mii addá lohkangelbbolašvuođa. Dasa lassin leat sii lágidan hupman‐lohkan‐ja čállinkurssiid sámegielas rávisolbmuide geat máhttet veaháš sámegiela ovdalaččas ja áiggoše oahppat geavahit giela viššaleappot. Dan kursses oahpahit giela muhtunlágan bargguid bokte. Guovddáš lea vásihan ahte ii leat šat nu stuora beroštupmi dieid kurssiide. Sámedikki 5‐jagi rávisolbmuidoahppoprográmma olis lea giellaguovddáš 2010 rájes lágidan guovttelágan kurssiid; čállinkursse sidjiide geain lea sámegiella eatnigiellan, ja SAAL‐kurse álgooahpahussan sidjiide geat eai máhte sámegiela. SAAL‐kursset leat boahtán ovdalaš kurssiid sadjái, ja leat earaláganat dan dáfus ahte dat addet gelbbolašvuođa. Oasseválddiin ferte leat lohkangelbbolašvuohta ja sii galget dieđihit studeantan Sámi allaskuvlii vai ožžot oahppočuoggáid. Lea leamaš stuora beroštupmi kurssiide mat addet gelbbolašvuođa, ja informánttaid mielas lea guhkes lávki ovddos go olbmuide addojuvvo vejolašvuohta čađahit eksámena. Formálalaččat galgá leat vejolaš álgit lohkat sámegiela lohkanbadjeoahppun Sámi allaskuvllas go lea čađahan SAAL II, muhto oasseválddit leat sávvan viidásit fálaldaga Porsáŋggus, danin go ballet ahte dáidá šaddat beare váttis čuovvut lohkanbadjeoahpu. Gielddainformánttat muitalit ahte ollu bargit gieldda ja stáhta ásahusain leat huksen iežaset gelbbolašvuođa sámegielas cehkiid mielde go leat čuvvon kurssiid, ja sii buktet ge dan gelbbolašvuođa bargosadjái. Leat giellaguovddáža bargit geat lágidit dieid kurssiid, ja sii geavahit ovdalaš kurssiid oahpponeavvuid. Daid lea Sámi allaskuvla, mii maid bagadallá oahpaheddjiid, dohkkehan oahpponeavvun. Leat válljen lágidit kurssiid intensiivakursen ovtta vahku mánus, beaivet, danin go diet málle heive buoremusat sidjiide geat galget oažžut virgelobi barggus.</p>
<p>Maŋemus jagiid lea guovddáš nannen doaimmaid mat leat mánáid ja nuoraid váste, ja 2010:s ráhkaduvvui sierra plána dien ulbmiljovkui. Ovtta bargis leat ge mánát ja nuorat váldobargun. Giellaguovddáš lea ráhkadan ollu fálaldagaid maid skuvllat ja mánáidgárddit sáhttet bidjat iežaset doaibmaplánaide. Dat leat dakkár doaimmat nugo musihkka, lávlun‐ ja muitalusbottut, málesteapmi ja duddjon. Oassi diein doaimmain lágiduvvojit árbedieđu oahpaheapmin boarrasit buolvvas nuorat buolvvaide. Guovddáš lea maid ráhkadan oahpponávdnasiid ráđđálaga skuvlla sámegieloahpaheddjiiguin. Giellaguovddáš lea maid ožžon mánáid mielde filbmaprošektii, sámi rap, 22 ja oahppit leat leamaš fárus hábmemin jahkásaš sámi kaleandara. Sáhttá fuolastuvvat dan dihte go sámegielat mánáidlohku skuvllas njiedjá (2011:s lei 26 % sámegiella, muhto 2006 lohku lei 37 %), ja giellaguovddáš hálidivččii ge váikkuhit dasa ahte ásahuvvoše arenat daid mánáide ja vikkašii movttiidahttit váhnemiid válljet sámegiela mánáidasaset. Earet eará lágiduvvo aktivitehtabeaivi mánáide ja váhnemiidda.</p>
<p>Lágideamit mat leat muđui gielddaássit várás leat dakkárat go ovdamearkkadihte Sámi álbmotbeaivvi lágideapmi ja kulturmánnu; goas guovddážis leat ollu lágideamit mánáide, nuoraide ja rávisolbmuide. Jámma lágidit maid giellakáfeja, juovlaloahpaheami vuorrasiidda, duodječájáhusaid ja bádjebargguid. Diekkár doaimmaid lágideamit leat hástaleaddjit danin go lanjat eai leat dan meare viidát ahte heivejit duddjomiidda, ja juohke jagi leat ovddidan sávaldaga ahte galggaše oažžut ođđa lanjaid mat sáhtáše šaddat sámi viessun. Gielda lea bivdán giellaguovddáža smiehttat iešguđetlágan čovdosiid, muhto gieldda oaivila mielde diekkár stuorát čoahkkebáiki fertešii leat dakkár viessu gos maiddái kveana/suomagieldoaimmat leat oassin. Guovddáš lea maid bargan dokumenterenbargguiguin, ja dás sáhttá namuhit oktasaš sámegiel sátne‐ja tearbmaprošeavtta mas ledje maiddái duot guokte eará suohkana Ávjovári eamiálbmotguovllus mielde, lea ráhkadan Mari Boine bálkášumiin čájáhusa, ja čohkken sámegiel báikenamaid ja ráhkada jahkásaččat Poršáŋggukaleandara.</p>
<p>Giella‐ja kulturguovddáš bargá eanemusat Porsáŋggu gielddas. Vaikko ránnjásuohkaniin eai leat ge sierra giellakursset, de ii leamaš áigeguovdil lágidit kurssiid doppe. Muhto leat liikká leamaš eará suohkaniin kurseoasseválddit geat leat boahtán Levdnjii kursii, sihke Kárášjogas ja miehtá Fálesnuori, Hámmárfeasttas, Ávanuoris ja Nordkáhpas. Giellaguovddáš lea maid bargan dan badjelii ahte lágidit kurssiid beaivet (earret ovtta giellakursse mii lágiduvvui muhtun jagiid dás ovdal eahkeskursen Billavuonas). Muhto livččii váttis lágidit kurssiid beaivet ránnjásuohkaniin mat eai leat mielde sámegiela hálddašanguovllus, danin go daid suohkaniid bargiin ii leat riekti oažžut virgelobi bálkkáin. Danin gáibidivčče ge diekkár olggobeale gieldda doaimmat earálágan lágideami ja stuorát heivehanmuni bargoáiggi dáfus.</p>
<p>Maŋemus áiggi lea gielda formaliseren gieldda ja guovddáža oktavuođa, dakko bokte ahte ovddasvástádusa juohkin galgá leat čielgaseabbo, sii leat bargan virgeinstruksaiguin ja oččodan čielgasit njuolggadusaid bargiide, ja maiddái ásahan nannosit čoahkkinstruktuvrra. Sii leat suokkardan guovddáža doaimmaid vai buorebut sáhtáše geavahit dan gelbbolašvuođa gieldda doaimmas. Informánttat geat ovdadstit oamasteddjiid lohket ahte giellaguovddáža vejolašvuođat eai leat doarvái bures geavahuvvon ávkin, eai ge buot etáhtat leat seamma čeahpit čilget iežaset dárbbuid. Lea nammaduvvon bargojoavku mas leat mielde áirasat juohke etáhtas, ja sii galget geahčadit hástalusaid ja vejolašvuođaid movt sáhtášii nannet etáhtaid ja ossodagaid gelbbolašvuođa sámegielas ja kultuvrras. Okta sivvan dasa manne dát bargu álggahuvvui, lea go Sámediggi rievdadii guovttegielatvuođadoarjagiid juohkineavttuid, ja gáibida dál ahte ovddidanoassi galgá buorebut deattuhuvvot ja duođaštuvvot. Eará siva dasa gávdnat mii go geahčadit giellakonsuleantta ja giellaguovddáža bargojuohkima, mas oaidná ahte sáhttá leat áigeguovdil sirdit muhtun bargguid guovddážii. Leat bargamin oažžut ođđa jorgaleaddji/dulkavirggi, ja ságastallojuvvo galggašii go dan virggi bidjat giellaguovddážii vai ráđđevissui seamma báikái gos dál juo lea giellakonsuleanta. Ulbmil lea oažžut giellaguovddáža veaháš eanet oidnosii sihke gieldda bargiide ja maiddái muđui gielddas. Soaitá leat dárbu johtit gielddas ja muitalit giellaguovddáža birra, oaivvilda gielddainformánta. 23</p>
<p><em type="italic">Norut ‐ Northern Research Institute, Alta </em><em type="bold">2.4 Bargiid fidnen </em>Guovddážis leat maŋemus jagiid leamaš golbma bargi fásta virggiin. Guovttes sis leat leamaš barggus 2006 rájes, nu ahte bargiiddilli gal lea leamaš stáđis. Maŋemus virgi mii ásahuvvui, lea vásedin dan váste ahte galgá bargat mánáiguin ja nuoraiguin. Muhto áiggiid čađa lea leamaš váttis gávdnat bargiid, earenoamážit gávdnat kurseoahpaheddjiid geain lea formálalaš gelbbolašvuohta oahpahit giellakurssiin. Máŋggas bargiin leat ge boahtán siskkit guovlluin ja sis lea sámegiella eatnigiellan, muhto ii buot áiggiid leat sámegieloahppu allaskuvladásis. Guovddáš lea ásahan ovttasbarggu ollu olggobeale olbmuiguin geaid bivdá boahtit doallat kurssiid ja lágidemiid. Das sáhttá leat sáhka gaskal 15 ja 20 olbmos juohke jagi. Ollugat sis leat vuorasolbmot geain lea árbemáhttu maid fievrredit nuorat bulvii. <em type="bold">2.5 Doaimma ruhtadeapmi </em>Álggu rájes gitta 2001 rádjái ruhtadii guovddáš doaimmas jahkásaš prošeaktaruđaiguin. Dan áigodaga gohčodit gierdavašvuođa geahččaladdan áigodahkan, danin go ruhtadeapmi maid ožžo Sámi giellaráđis lei eahpesihkar. Ja dasto 2001 rájes go Sámediggi ásahii fásta vuođđodoarjaga, de šattai álkit ovddosguvlui smiehttat doaimma, sihke plánen ja doaimmaid čađaheapmi šattai geahppaseabbo. Giella‐ja kulturguovddáža eará deháleamos dienas leat gieldda jođihandoarjagat, ja smávva doarjja Finnmárkku fylkasuohkanis. Giellaguovddážis ii leat dat áddejupmi ahte fylkasuohkan dáhttu dahje gáibida sin bargagoahtit regionála dásis. Sii leat gal almmatge duollet dálle fállan oahpu fylkasuohkana joatkkaskuvlla ohppiide, dat skuvla lea Leavnnjas. Guovddáš lea válljen doaimmaid jođihit dábálaš jođihanbušeahta siskkobealde (sullii 3 mill. 2012), maid duot ovdalis namuhuvvon golbma váldoruhtadeaddji ruhtadit. Ovdal lea guovddáš ožžon prošeaktadoarjaga Sámedikkis, earet eará mánáid filbmaprošektii ja sámi báikenammaprošektii Porsáŋggus. Muhto maŋemus jagiid ii leat leamaš doarjja oažžumis, sii eai ovdamearkkadihte ožžon doarjaga digitála oahpponeavvuid ovddidanbargui. Informánttat muitalit ahte dábálaš bušeahta siskkobealde sii gal sáhttet čađahit eanas daid doaimmaid maid hálidit, muhto áigot gal ain boahtteáiggis geahččalit ohcat prošeaktadoarjagiid Sámedikkis. Informánttaid mielas sáhttá leat oalle gáibideaddji oažžut iežaset nannendoaimmaid oktiidávistit Sámedikki jahkásaš vuoruhemiiguin. <em type="bold">2.6 Doaimma ulbmil ja beaktu </em>Porsáŋgu lei ovddasmanni danin go lei vuosttaš gielda mii ásahii sámi giellaguovddáža, ja dáiddii lean mielde hábmemin ollu eará gielddaid giellaguovddážiid ásahemiid. Informánttat oaivvildit ahte gielddas lea ollu rievdan dan rájes giellaguovddáš ásahuvvui. Ovdal lei skuvla áidna báiki gos sámegiella gullostalai, dál gullo dat giella ollu eará báikkiin; gávppis, kafeain ja ráđđeviesus. Giellakurssiid bokte leat máŋggas ožžon oahpu sámegielas dahje leat beassan ealáskahttit giela maid leat massán. Guovddáža doaimmaid váikkuhussan namuhit maid ahte olbmuide lea šaddan nannosit sámi gullevašvuohta. </p>
<p>Guovddáš láve čađahit árvvoštallama maŋŋel giellakurssiid. Muhto árvvoštallamiid bohtosat ja ávki ii leat systematiserejuvvon, ja bargiid mielas livččii gal dárbu ráhkadit heivehuvvon skovi dien doibmii. Muhto dáidá leat oalle váttis iskat man duhtavaččat mánát leat doaimmaiguin mat leat vásedin sin várás. 2008 jahkeraporttas leat oanehaččat namuhan makkár oainnuid oasseválddit leat buktán ja movt leat árvvoštallan doaimmaid. Guovddáš geahččala vuhtiiváldit sávaldagaid maid ožžot olbmuin. 2009 raporttas lea guovddáš meroštallan iežas doaimmaid viidodaga dan mielde man ollu oasseválddit leat čuvvon guđege fálaldaga. Ollu mánát leat leamaš mielde lágidemiin mat leat mánáidgárddiid ja skuvllaid várás, ja dat lasiha ge ollislaš logu. 2008 raporttas lea guovddáš ieš 24 árvvoštallan vássán jagi doaimmaid. Das leat vuđolaččat čilgen bargguid maid leat ollašuhttán, ja go eai leat čađahan doaimma plána mielde, de leat čilgen manne dat ii leat dahkkon.</p>
<p>Dásseárvu lea bures čilgejuvvon giellaguovddáža 2008 jahkedieđáhusain. Doaimmaid plánemis gal eai deattut dan earenoamážit, muhto maŋŋil sáhttá oaidnit ahte muhtun fálaldagat gesset eanas nissonolbmuid. Bargit gal áinnas dáhtoše fállat garra duojis kurssiid, mat čohkkeše eanet dievdduid, muhto dan eai sáhte dahkat go guovddážis eai leat lanjat gos sáhttá bargat garra dujiin. Dásseárvu namuhuvvo maid jahkedieđáhusain go guoská bargiide ja stivrii. Bargit mat bálkáhuvvojit diimmuid mielde bargin, leat eanas nissonolbmot, muđui gal leat nissonolbmot ja dievddut oalle dássálaga. <em type="bold">2.7 Árvvoštallan </em>Porsáŋgu lea earenoamáš dan dáfus ahte dohko ásahuvvui vuosttaš sámi giellaguovddáš olles riikkas, ja danin das lea maid earenoamáš sadji ja mearkkašupmi daidda geat čuvvo maŋis. Mii árvvoštallat ahte giellaguovddáža ásaheapmi ja badjel 18 jagi doaibma lea váikkuhan ahte leat šaddan buoret gierdavašvuohta sámiide Porsáŋggus, ja ii oktage dárbbaš šat čiegadit iežas sámi ruohttasiid. Nuorrageardi dáhttu maid mielas oahppat eambbo sámivuođa birra, ja danin lea ge hui ávkkálaš dat maid maŋemus jagiid leat dahkan guovddážis, go leat nannen doaimmaid mat leat mánáid ja nuoraid várás. Dehálaš hástalus giellaguovddážii boahtteáiggis lea doarjut sámegieloahpahusa mánáidgárddis ja skuvllas, sihke danin vai oahppit eai heaitte sámegielain, ja maiddái danin vai váhnemat movttáskit válljet sámegieloahpahusa iežaset mánáide. </p>
<p>Guovddáža giellakursset leat ožžon alit árvvu danin go addet gelbbolašvuođačuoggáid, ja go leat nagodan háhkat oasseválddiide gelbbolašvuođa maid sii geavahit iežaset bargguin. Liikká orro guovddáš dego bisánan ovttasadjái, ii ge oro olaheamen ođđa geavaheddjiid, ja orro dárbbašeamen šaddat eanet aktiivan, olggosguvlui doaibmi ásahussan mii buorebut oainnusindahká fálaldagaidis servodagas, olggobealde guovddáža lanjaid. Gielda mii oamasta guovddáža lea gal bargan juoidá dan hárrái ahte geavahit buorebut gelbbolašvuođa mii giellaguovddážis lea, ja vai sihkkarastá ahte buot ossodagat gielddas dihtet makkár fálaldagat gávdnojit ja máhttet čilget iežaset dárbbuid giellaguovddážii.</p>
<p>Sáhttá mearkkašit ahte giellaguovddážis eai leat doaimmat viidábut go Porsáŋggu gielddas, vaikko vel leat ge máŋga ránnjágieldda gos váilot giellaguovddážat ja gos ii leat diekkár fálaldat. Ránnjágielddain bohtet oasseválddit kurssiide mat lágiduvvojit Porsáŋggus. Diekkár searvama sáhttá aŋkke goahcat dat go kursset lágiduvvojit beaivet. Min árvvoštallama mielde sáhtášii leat eanet heivehanmunni nu ahte sáhtášii fállat kussiid maiddái eahkes ja maiddái eará báikkiin go Leavnnjas. De soaittáše olahit ođđa joavkkuid ja vejolaččat maid ođđa geavaheddjiid. 25</p>
<p><em type="italic">Norut ‐ Northern Research Institute, Alta </em><em type="bold">3 Sámi Giellaguovddáš Gáivuonas 3.1 Duogáš dasa manne giellaguovddáš ásahuvvui </em>Gáivuona suohkanis Romssas lea guhkes áiggi mearrasámi árbevirolaš ássan, muhto kultuvra ja giella lei jávkagoahtán, ja maŋŋel soađi eai lean gallis geat hupme sámegiela beaivválaččat. Juo 1983:s bođii oassi suohkanis mielde Sámi ovddidanfoandda doaibmaguvlui, ja suohkan searvvai sámegiela hálddašanguvlui 1992:s. Gáivuotna lei dat suohkan vuosttaš hálddašansuohkaniin gos dáruiduhttin lei eanemus vahágahttán. Suohkan fertii oalle garra bargguid čađahit oažžun dihtii giela ruovttoluotta. Ollu doaimmat ásahuvvo, nugo giellakonsuleanavirgi suohkanii, sámepolitihkalaš lávdegoddi ásahuvvui ja sámi giellaguovddáš. Porsáŋggus barge hábmet ohcamuša Sámi giellaráđđái gos áigo ohcat doarjaga ásahit sámi giellaguovddáža Wales málle mielde, ja Porsáŋggu áŋggirdeaddjit lonohalle vásáhusaid Gáivuona suohkaniin. Gáivuotna sáddii ohcamuša Sámi giellaráđđái seammaládje go Porsáŋgu, ja dasto die šadde ge guokte vuosttaš sámi giellaguovddáža mat ilbme 1994:s. Mii oaidnit ahte lei álgoálggos suohkan mii áŋggirdii oažžut guovddáža, ja giellakonsuleanta šattai ge guovddáža vuosttaš beaivválaš jođiheaddji. </p>
<p>Giellaguovddáš ásahuvvui Olmmáivággái, dan gillái gos sámegiella lea nannoseamos olles suohkanis, ja gosa dađistaga huksejedje eanet sámi institušuvnnaid. Guovddáš lea láiguhan lanjaid Ája sámi guovddážis, mii dađistaga maid ođđasis organiserejuvvui ja šattai Davvi álbmogiid guovddážin. 2011:s válde atnui ođđa bargolanjaid. Dien guovddážis lea giellaguovddáš ja maiddái Davvi‐Romssa musea, Davvi álbmogiid dálážiid musea, Sámediggi, NRK Sápmi, sámi girjerájus ja Riddu Riđđu‐festivála. Olmmáivákki skuvla (gos badjel 70 % ohppiin lea sámegiella) ja Goržži mánáidgárdi leat maid das lahkosis giellaguovddáža. Guovddáža váldoulbmil lea nannet sámegiela geavaheami ja oažžut eanet beroštumi sámegillii, ja dáhttu maid leat resursan ja gelbbolašvuođaguovddážin báikkálaš ja regionála dási giella‐ ja kulturbargguin. <em type="bold">3.2 Organiserenmálle válljen </em>Guovddáš lea organiserejuvvon sierra suohkanossodahkan, muhto lanjat eai leat gal suohkanhálddahusas, mii lea Dálošvákkis ja giellaguovddáš lea Olmmáivákkis. Giellaguovddáš lea čadnojuvvon Ovddidanossodahkii. Giellaguovddáš doallá lagas, beaivválaš gulahallama suohkana giellakonsuleanttain, ja beaivválaš jođiheaddji čuovvu etáhtačoahkkimiid. </p>
<p>Guovddážis lea leamaš stivrenjoavku mas ledje 3 áirasa + giellaguovddáža beaivválaš jođiheaddji ja suohkana giellakonsuleanta. Sii válljejedje dakkár jođihanmálle mas lea stivrenjoavku danin vai giellaguovddáš buorebut nákce vuhtiiváldit servodaga beroštumiid, ja seammás maid danin vai šaddá veaháš gaska suohkanhálddahussii ja politihkalaš dássái, mat muđui sáhtáše geavahit giellaguovddáža almmá olggobeale bearráigeahču haga. Muhto dál leat dien ortnega nuppástuhtten, ja ođđajagimánus 2012 heaittihuvvui stivrenjoavku, ja giellaguovddáš biddjojuvvui njuolga suohkana sámepolitihkalaš lávdegotti vuollásažžan. Sivvan dien nuppástuhttemii lei ahte eatnasat stivrenjoavkku lahtuin ledje maid mielde sámepolitihkalaš lávdegottis, mii lea lávdegoddi mii meannuda áššiid mat gusket giellaguovddážii. Danin lei dárbbašmeahttun doalahit liige stivrenorgána. Giellaguovddáža informánttat oaivvildit ahte stivrenjoavkku heaittiheapmi ii leat mielddisbuktán makkárge praktihkalaš nuppástusaid. Sámepolitihkalaš lávdegoddi lea 2007 rájes 26 leamaš suohkana guovttegielatvuođadoarjaga bušeahttaovddasvástideaddji, ja nu lea ge maid leamaš giellaguovddáža juolludemiid ovddasvástideaddji.</p>
<p>Sámedikkis, Romssa fylkasuohkanis ja Gáivuona suohkanis lei bargomannolat 2007‐09 áigodagas, man ulbmil lea nuppástuhttet Ája sámi guovddáža organiserema oasussearvin (OS). Dan oktavuođas árvvoštalle galggašii go giellaguovddáža maid váldit fárrui dien ođđa organisašuvdnii, muhto suohkan hálidii doalahit giellaguovddáža suohkana ossodahkan. Suohkan balai massimis váikkuhanfámu, ahte ii šat beasa nu ollu mearridit maid giellaguovddáš galgá bargat. Suohkan balai maid das ahte rievdan sáhtii mielddisbuktit dan ahte ii šat sáhte guovddáža geavahit nu álkit go ovdal, ja ahte fálaldagat sáhttet šaddat divraseabbon. <em type="bold">3.3 Giellaguovddáža doaibma </em>Giellaguovddáš lea áiggiid čađa deattuhan iešguđetlágan nannensurggiid, dađi mielde makkár dárbbut suohkanis ain leat áiggis áigái. Vuosttaš jagiid vuoruhedje sámegieloahpu skuvllas. Go suohkan šattai oassin sámegielaid hálddašanguvlui, de šaddagođii váttis gávdnat oahpaheddjiid geain leat buorre gelbbolašvuohta, ja giellaguovddáš lei ge skuvllain oahpaheamen, ja veahkehii maid oahpaheddjiid buoridit iežaset gelbbolašvuođa. Dađistaga šattai eanet ja eanet dárbu rávisolbmuid oahpaheapmái, earenoamáš dárbu lei skuvlet suohkana bargiid. Iešguđetlágan suohkandoarjagiiguin ja bargoaddiid movttiidahttimiin, leat ge suohkanbargit leamaš dehálaš oasseváldin giellakurssiin, ja doalahan kurseoasseválddiid logu badjin. Ja lea maid leamaš hui dehálaš oažžut sin fievrredit iežaset gelbbolašvuođa ruovttoluotta suohkanii, vai nákcejit gulahallat suohkana sámegielagiiguin. Ovdamearkan sáhttá namuhit ahte lei vejolaš čuovvut sámegiel lohkanbadjeoahpu Gáivuonas 1997:s (Sámi allaskuvlla lávdaduvvon oahpahus), go ledje čađahan giellaguovddáža kurssiid. Dain kurseoasseválddiin čađahedje 16 studeantata eksámena, ja máŋgasiin sis lea ge dál nanu giellagelbbolašvuohta, mii lea vuođđun sihke skuvllas ja hálddahusas, ii dušše Gáivuonas muhto maiddái ránnjásuohkaniin. </p>
<p>Olmmáivákki skuvllas leat badjel 70 % ohppiin válljen oahpu sámegielas dahje sámegillii. Máŋgga oahppis leat váhnemat geat eai leat oahppan sámegiela iežaset váhnemiin, ja eai ieža ge leat ožžon vejolašvuođa oahppat dan skuvllas. Danin lea váttis váhnemiidda čuovvut mánáid sámegiel leaksolohkama dahje diktit sin gullat sámegiela ruovttus. Danin leat giellaguovddážis leamaš sierra giellanannendoaimmat váhnemiidda, ja leat ávžžuhan sin čuovvut giellakurssiid mat leat buohkaid várás. Giellaguovddáš doarju maid mánáid sámegieloahpahusa skuvllas, sii lágidit giellalávgumiid ja doalahit lagas ovttasbarggu oahpaheddjiiguin, earenoamážit Olmmáivákki skuvllas. 1997 rájes lea guovddáš ráhkadan sierra oahppoávdnasiid. Sii leat geavahan ollu návccaid dasa ahte oažžut earáid maid geavahit dieid oahpponeavvuid, sihke oahpaheddjiid geat barget skuvllas, eará giellaguovddážiid ja sin geat hálidit geavahit interneahta. Oassi diein oahpponeavvuin leat fáddágirjjážat. Leat maid ráhkaduvvon ollu neahttaspealut maidda sihke mánát ja earát liikojit hui bures. Giellaguovddážis lea njuolggo ovttasbargu suohkana mánáidgárddiiguin gos okta sin deháleamos bargguin lea nannet 5‐jahkásaččaid giela ja nu ráhkkanahttit sin skuvlaálgimii. Giellaguovddáš lea lágidan kursse buot suohkana mánáidgárddiid bargiide sámi kulturipmárdusa birra.</p>
<p>Giellaguovddáš bálkáha oahpaheddjiid lágidit giellakafea Biertaváris, Olmmáivákkis ja Omasvuonas. Giellakafea lea maid aitto álggahuvvon Dálošvákkis. Giellakafea lea deaivvadanbáiki gos sáhttet giela geavahit, ja olbmot leat dasa liikon hui bures. Leat eanas vuorasolbmot geat čuvvot dien fálaldaga. 27</p>
<p xml:lang="eng"><em type="italic">Norut ‐ Northern Research Institute, Alta </em></p>
<p>Guovddáža giellakursset leat nuppástuvvan dađi mielde go suohkana dárbbut leat nuppástuvvan. Dalle go guovddáš álggahuvvui, de ledje áibbas moattes suohkanássiin ja suohkanbargiin geat arve álgit kurssiide gos šaddá rahčat váttis grammatihkain. Danin ledje ge vuosttaš kursset dušše hupmankursset, ja de šadde lohkankursset, ja dađistaga viiddidedje kurssiid nu ahte šadde kursen mat biste badjel 200 diimmu. 2000‐logus leamaš Álgu ja Joatkka giellakursset (goabbáge kurse lea 200 diimmu) deháleamis doaibman. Ovttasbargguin Romssa universitehtain sáhtte oasseválddit čálihit iežaset studeanta ja čađahit eksámena mii rabai sidjiide vejolašvuođa beassat álgit sámegiela lohkanbadjeohppui. Lohkanbadjeoahppu lea fállojuvvon jietna‐govva studios Gáivuonas. 2008:s rievdadii universitehta iežas oahppofálaldaga 3‐jagi Bacheloroahppun; sámegiella amasgiellan, ja de eai sáhttán šat Gáivuona kurseoasseválddit čadnot dat fálaldahkii ja oažžut seamma vejolašvuođa čađahit eksámena go ovdal. Danin ledje ge stuora vuordámušat 5‐jagi ovttasbargošiehtadussii maid ráhkadedje Sámi allaskuvllain ja Sámedikkiin rávisolbmuidoahpahusas, man vuođđun galge leat kursset mat addet gelbbolašvuođa. 2010 rájes lea giellaguovddáš lágidan SAAL‐kurssiid easkaálggahalliide ovttas Sámi allaskuvllain. Diet kursset leat huksejuvvon seamma sisdollui go ovdalaš Álgu ja Joatkka kursset. Oahppu addá 15 oahppočuoggá, ja oažžu maid stipeandda Sámedikkis. Kurse lea Gáivuonas lágiduvvon intensiivakursen mii bistá 6 vahku, ja lágiduvvo beaivet. Giellaguovddáža bargit leat oahpaheaddjin, ja Sámi allaskuvla lea doaimmahan hálddašanbarggu. Go Sámi allaskuvla ii šat sáhttán vuoruhit SAAL‐kurssiid davvisámegielas viidáseappot, de ii vuollánan giellaguovddáš. Sii jotke kursefálaldaga dan málle mielde ahte geavahedje iežaset ruđaid ja válde ieža hálddašanovddasvástádusa. Go lea čađahan SAAL2 kursse, de sáhttet sii geat kursse leat čuvvon joatkit lohkanbadjeoahpuin Guovdageainnus dahje Romssas. Ii buohkain leat vejolašvuohta vuolgit eará báikái ohppui, ja hálidit ge joatkit fálaldagain Gáivuonas. Danin leat lágidan eahkesfálaldaga mas leat geavahan njálmmálaš giela duoji ja čállosiidlohkama oktavuođas, sidjiide geat leat čuvvon ovdalaš kurssiid. Giellaguovddáš lea sihke SAAL‐kurssiin ja ovdalaš Álgu ja Joatkka giellakurssiin bidjan kurssiide oassin praktihkalaš kulturbargguid, nugo duoji, ja leat unnán lágidan dakkár fáddákurssiid gos diet barggut leat váldofáddán. Lea maid deattuhuvvon ahte kurssiin galget oahppat Gáivuonsuopmana sániid ja dadjavugiid. Giellaguovddáš lea bargan dehálaš barggu go lea dokumenteren dien suopmana iešguđetlágan fáddagirjjážiin ja sátnelisttuin. Diet máhttu gaskkustuvvo maid oanehis kurssiin nugo ovdamearkkadihte mini‐kurssiin mat leat Riddu‐Riđđu festivála oktavuođas Olmmáivákkis, mii lágiduvvo juohke jagi. Leat maid čohkken sámegiel báikenamaid. <em type="bold">3.4 Bargiid fidnen </em>Giellaguovddážis leat goasii čađat dan áiggi go leamaš doaimmas leamaš 2 bissovaš virggi, ja dađistaga leat ožžon lassin beallevirggi man ulbml lea viididit guovddáža regionála doaimmaid. Maŋemus guokte jagi lea guovddážis maid leamaš bargi beallevirggis gii lea čadnon bargguide mat gusket mánáidgárddiide. Dan virggi vuođđuruhtadeaddji lea suohkan, mii juolluda liigedoarjaga virgái guovttegielatvuođadoarjagiin. Guovddážis lea muhtun áiggiid leamaš váttis fidnet bargiid. Dilli lei earenoamáš váttis gaskal 2006‐08, dalle go guovddážis ii lean beaivválaš jođiheaddji. Dien áiggi šattai suohkana giellakonsuleanta doaimmahit guovddáža hálddašanbargguid. Maŋemus jagiid gal lea bargiid dilli leamaš bissovaš, ja olggobeale guovddáža geavaheddjiid mielas lea guovddáža bargiin hui nanu gelbbolašvuohta. Giellaguovddážis leat muhtun diibmomeriid mielde bálkáhuvvon bargiid maid. Dat leat olbmot geat lágidit giellakafea giliin, ja giellaoahpaheaddjit geat dollet eahketkurssiid ránnjásuohkaniin. Muđui gal leat guovddáža iežas bargit mat doaimmahit eanas oasi guovddáža bargguin. 28 <em type="bold">3.5 Doaimma ruhtadeapmi </em>Giellaguovddáš jođihii máŋga jagi iežas doaimma prošeaktan, ii ge ožžon bissovaš ruhtadeami ovdal 2001:s go Sámedikki vuođđodoarjja ásahuvvui sierra, fásta ruhtadanortnegiin. Prošeakta áigodaga muitet gáibideaddji ja veaháš eahpesihkkaris áigin. Suohkan lea álggu rájes juo juolludan guovttegielatvuođadoarjaga giellaguovddážii. Lassin fásta doaibmadoarjagii lea suohkan muhtun jagiid juolludan liigedoarjaga dihto doaimmaide, juogo guovttegielatvuođadoarjagiin dahje eará doaibma‐dahje kulturruđain mat suohkanis leat. 2006:s ásahuvvui beallevirgi vásedin dan dihte ahte viiddidit doaimmaid olggobeallái Gáivuona suohkana. Dien virggi ruhtada Romssa fylkasuohkan. Okta ákkain lei ahte ránnjásuohkana olbmuide lei váttis čuovvut giellaguovddáža kurssiid mat leat bargoáiggis Gáivuonas, danin go sii eai oaččo barggus friddja bálkkáin. Diet doarjja galggai ge dasto adnot lágidit eahkeskurssiid ránnjásuohkaniin (Ivgos, Omasvuonas, Návuonas). Maŋemus jagiid leat diet doaimmat geahpeduvvon, earet eará danin go Omasvutnii lea ásahuvvon giellaguovddáš. Jahkásaš doaibmadoarjja maid giellaguovddáš oažžu Romssa fylkasuohkanis (kr. 253.000, 2011) lea boađus fylkasuohkana ja Sámedikki ovttasbargošiehtadusas. Dál leat regionálabarggut eanas jorgalanbarggut maid giellaguovddážis barget fylkka ovddas Davvi‐Romssa museas, ja čoagganemiid lágideamit joatkkaskuvlaohppiide geain lea sámegiella. </p>
<p>Gáivuona giellaguovddáš lea válljen doalahit eanas doaimma daid ruhtajuolludemiid siskkobealde maid ožžot suohkanis, Sámedikkis ja fylkasuohkanis. Guovddáš lea oalle unnán ohcan sierra ruđaid prošeaktadoaimmaide. Dat vuolgá sihke das ahte lea bargonávccain sáhka, ohcamušaid hábmen lea áddjás bargu, ja maiddái gáibida ollu barggu gávdnat olbmuid geat prošeaktadásis sáhttet bargat. Giellaguovddáš lea válljen geavahit iežas resursaolbmuid bálvalit suohkana dárbbuid, lágidit giellakurssiid rávisobmuide, ja maiddái nannet suohkana fálaldagaid mánáide ja nuoraide. <em type="bold">3.6 Doaimma ulbmil ja beaktu </em>Guovddáš lea ovdošanveara ollu olbmuide oahpahan sámegiela ja kulturmáhtu dan 18 jagis go leamaš doaimmas. 300 olbmo leat čuvvon guhkebuš giellakurssiid. Dasa lassin lea guovddáš olahan sihke mánáidgárddi ja vuorasolbmuid iežas fálaldagaiguin, lea ásahan giellakafea deaivvadanbáikin máŋgga gilis ja nannen mánáide sámegielfálaldaga skuvllas. Suohkana iešguđetlágan váikkuhandoarjjaortnegat leat movttiidahttán ollugiid čuovvut giellaguovddáža kurssiid. Suohkan fállá earet eará virgelobi bálkkáin, addá bálkábuhtadusa váhnemiidda ja ealáhusaide, ja juohká maid stipeanddaid. </p>
<p>Suohkanhálddahusa ja politihkalaš dási informánttat deattuhit ahte giellaguovddáš lea áibbas dehálaš ásahus Gáivuonas, dan haga ii livčče servodat vel joavdan dan dássái mas dál leat, ahte bures dohkkehit sámivuođa. Álggos eai orron olbmot hálideamen searvat giellahálddašanguvlui, muhto dál leat eanas suohkanássit dohkkehan dan ahte suohkan lea guovttegielalaš,ja mánát ja nuorat atnet hui árvvus iežaset sámi duogáža. Informánttat gesset maid ovdan man dehálaš fálaldat giellalávgun lea, mii láve leat Riddu‐Riđđu festivála oktavuođas. Giellaguovddáš lea huksen suohkana bargiide, váhnemiidda, ealáhusbargiide ja eaktodáhtolaš servviide giellagelbbolašvuođa. Álggos eai lean gallis geat máhtte giela geavahit, ja dál leat ollu giellaguoddit geat ásahit ođđa arenaid gos giela sáhttá geavahit. 29</p>
<p xml:lang="eng"><em type="italic">Norut ‐ Northern Research Institute, Alta </em></p>
<p>Guovddáš lea jahkedieđáhusain maid čállán raportta dásseárvoeavttuid birra, maŋŋel go Sámediggi bijai dan gáibádussan 2009:s. Raporttain čilgejit man ollu nissonolbmot ja dievddut leat stivrrain ja bargguin; sihke fásta ja diibmobargit. Sohkabeale juohku lea oalle jámma, earret diibmobargiid gaskkas, geat leat eanas nissonolbmot. Raporttain eai čále earenoamážit movt nissonolbmuid ja dievdduid juohku lea kurssiin, muhto dat sáhttá rievddadit jagis jahkái. Muhtun jagiid leat hui dásset, eará jagiid leat ollu eanet nissonolbmot. Dat ii leat guovddáža mielas mihkkege váttisvuođaid, sii fállet kurssiid sidjiide geat dieđihit kurssiide.</p>
<p>Guovddážis lea sierra árvvoštallanskovvi masa kurssiid oassálastit galget kursse loahpas čállit man duhtavaččat sii ledje kurssiin. Skovvi lea hui oktageardán, ja giellaguovddáža informánttaid mielas livččii áigi dan ođasmahttet. Dieđuid maid árvvoštallamiin ožžot, geavahit sii ávkin nu ahte besset oahpu láhčit oasseválddiid sávaldagaid mielde, ja gehččet maiddái maid leat hálidan deattuhit kurssiin dahje man birra hálidit eanet dahje eai nu ollu oahppat. Oasseválddit leat ruovttoluottadieđuin muitalan ahte liikojit dasa go giellakurssiin maiddái lea praktihkalaš bargomálle, gos giela sáhttá oahppat kulturdoaimmaid oasis maid. Guovddážis lea maid iežas árvvoštallan jahkedieđáhusa loahpas, gos čállet mainna leat lihkostuvvan, ja maid guovddáš ii leat nagodan ollašuhttit. <em type="bold">3.7 Árvvoštallan </em>Gáivuona giellaguovddáš dáidá leat okta dan logi guovddážis maid mii dás árvvoštallat mii lea nannosepmosit čadnon suohkana doaimmaide, ja mas lea hui lagas ovttasbargu suohkaniin. Guovddáža lanjat eai leat gal suohkanhálddahusas, muhto sis lea hui garra MII‐dovdu, ahte bargamušaid galget ovttas čoavdit. Dan oaidná das go lea vejolaš guovttegielatvuođaruđaid sirdit giellaguovddážii jus doppe leat gelbbolašvuohta mii dárbbašuvvo vai suohkan nákce iežas nannendoaimmaid čađahit. Ovdamearkan dasa lea ahte suohkana sámegiela ja kultuvrra nannendoaimmat mánáidgárddis leat organiserejuvvon prošeaktavirgin mii lea giellaguovddážis. Giellaguovddáš doaimmaha eanas bargguid dábálaš jođihanbušeahta siskkobealde, ja ii oza nu beare dávjá olggobealde ásahusain prošeaktadoarjagiid. Giellaguovddážis leat maid dihto barggut maid doaimmaha suohkana ovddas, nugo suohkana neahttasiidduid jorgaleapmi ja dulkon. Guovddáš orro hui bures bargamin suohkana dárbbuid ektui ja sávaldagaid ektui mat servodagas ain bohtet, ja guovddážis lea buorre heivehanmunni. Suohkaninformánttat lohket ahte giellaguovddáš lea sáitenjunni suohkana guovttegielatvuođa bargguin. </p>
<p>Gáivuona giellaguovddáš doallá váldo čalmmustahttima rávisolbmuid oahpahusas, ja bargá oalle muddui dan badjelii ahte seaguhit praktihkalaš bargguid ja kulturdoaimmaid, nugo duoji, giellakurssiide. Guovddáš lea unnán lágidan dakkár sierra fáddákurssiid nugo mii oaidnit eará giellaguovddážat leat dahkan. Dehálaš čilgehus dasa lea ahte suohkanis leat máŋga doaimmalaš duodjesearvvi mat barget diekkár doaimmaid. Eará dovdomearka giellakurssiin lea ahte dain oahpahuvvojit Gáivuonsuopmana sánit ja dadjanvuogit.</p>
<p>Guovddáš lea várra okta dain mii lea áŋgirepmosit ovddidan oahpponeavvuid, maiddái digitála neavvuid, maid earet eará geavahit eará giellaguovddážat, skuvllat ja neahttaoahpahusas. 30 <em type="bold">4 Árran julvesáme guovddáš Divttasvuonas 4.1 Duogáš dasa manne giellaguovddáš ásahuvvui </em>Divttasvuona suohkan lea guovddáš julevsámi báiki, gis julevsámit ásset oalle čoahkis Norggas, ja sullasaš ássan lea maiddái ruoŧabealde. Árran julevsámi guovddáš lea ceggejuvvon muhtun alážii Ájluovtta gillái, gos eanas oassi julevsámiin ásset. Sullii bealli Ájluovtta guovllu olbmuin lohket iežaset julevsápmelažžan, muhto dáidet leat eatnagat geat leat dan mearrasámi álbmoga maŋisboahttit mii dáruiduvvamiin jávkkai ovdal go julevsápmelaččat ásaiduvve suohkana siskkimus vuotnagáttiide 1700‐logu rájes. Gielladilli lea dakkár ahte ollugiin lea dušše passiiva giella maid leat váttis geavahišgoahtit. Divttasvutnii ásahuvvui sámi searvi 1979:s, ja dat barggai viššalit dan badjelii ahte ásahit julevsámi guovddážii. Árran vuođđuduvvui 1994:s, institušuvdnan mii galgá bargat sámegielain, museain ja dujiin. Veaháš ovdalaš lei ásahuvvon sámi mánáidgárdi, ja dat biddjojuvvui oalle fargga Árranii, ja oahppoguovddáš ásahuvvui loahpageahčen ovccilotlogu danin go váhnemat jearahišgohte gáiddusoahpahusa sámegielas. Giellaguovddáš áshuvvui 1999:s, ja 2001:s dat oažžugođii Sámedikkis sámi giellaguovddážiid njuolggodoarjaga. Álggu rájes dálážii lea guovddáš sturron ja das leat dál 24 jahkedoaimma, sihke fásta virggit ja gaskaboddosaš virggit. Lassin sidjiide geat barget mánáidgárddis, barget guhtta olbmo njuolga giellabargguiguin. Guovttes leat giellakonsuleanttat ja njealjes barget gáiddusoahpahemiin ovddemustá, vaikko lea ge muhtun muddui ovttasbargu maid gáiddusoahpaheami ja rávisolbmuidoahpaheami lágideamis. Dasa lassin bargá guovddážis vel okta oahpaheaddji prošeavttain mii lea ovttasbargu Romssa universitehtain. Mávsulasj‐prošeakta galgá dokumenteret ja čilget julevsámegiela ja ovddidit earet eará digitála arkiivva maid galgá leat álki geavahit. Bargu lea organiserejuvvon nu ahte giellaguovddáža doaibma lea oassi Árrana bargguin, ja danin lea ge dan doaimma hui váttis sirret eret dán árvvoštallamis. </p>
<p>Árran julevsáme guovdásj oaččui álggu rájes juo sierra vistti mii lea hui oainnus ja mas leat sámi dovdomearkkat. Dan visttis leat kantuvrrat, auditorium, dollastohpu ja kantiidna, ja maiddái museadoaibma, gáiddusoahpahusstudio, mánáidgárdi ja duodjelanjat. Dasa lassin jođiha Árran Báhko girjelágádusa, ovttas searveoamasteddjiin Julevsámi ealáhusguovddáš OS (Lulesamisk næringssenter AS). Nordlándda universitehtas lea okta julevsámegielbargi olles virggis giellaossodagas, ja okta Romssa universitehta lingvisttain bargá gaskkohagaid Árranis. Dasa lassin láiguha NRK‐Sápmi ja Sámediggi lanjaid doppe. Oktiibuot lea ge diet guovddáš dasto hui stuora, nanu ja máŋggabealát biras mii lea hui stuora riggodahkan julevsámegillii, kultuvrii, báikkálaš birrasii ja muđui suohkanii. </p>
<p>Árrana ulbmil lea sihkkarastit, ovddidit ja viidáseappot fievrredit sámi kultuvrra, giela ja servodateallima julevsámi guovllus, muhto das lea maid našuvnnalaš dásis ovddasvástádus julevsámegillii. Gáiddusoahpahusa bokte olahit sii dadjat juo miehtá riikka giellaoahpahemiin. Muđui lea julevsámi čoahkkeássan Bálát ja Sáltovuona guovlluin, muhto guovddáš lea dál maid váldán bihttánsámi guovllu, mii lea lullelis Nordlánddas, iežas ovddasvástádussan, nugo Sámediggi rávvii dikki Institušuvdnadieđáhusas. Dán rádjái lea ságas museas ja ovtta duodjeprošeavttas maid leat álggaheamen. <em type="bold">4.2 Organiserenmálle válljen </em>Go giellaguovddáš lea oassi Árranis, de mii gieđahallat olles Árrana organiserenmálle. Árran ásahuvvui almmolaš vuođđudussan ja lea doalahan dan stivrenvuogi gitta otná dán beaivái. Stivrras 31 </p>
<p><em type="italic">Norut ‐ Northern Research Institute, Alta </em>ledje álggos okta stáhta áirras (Gielda‐ja guovlodepartemeanttas), Nordlándda fylkasuohkana ja Divttasvuona suohkana áirasat ja okta áirras maid golbma sámi searvvi nammadit ovttas. Muhto stáhta áirras sirdojuvvui áiggi mielde Nordlándda Fylkamánnii ja loahpas Sámediggái. Dasa lassin lea bargiin ovddasteaddji stivrras. </p>
<p>Stivrra rolla lea láhčit dili Árrana bargguide. Dat mearrida strategiija‐ja doaibmaplánaid maidda fágabargit devdet sisdoalu. Mii eat ožžon iežamet informánttain makkárge dieđuid dan birra ahte livčče earenoamáš hástalusat čadnon oamastanmállii. Muhto sii oaivvildedje gal ahte fertešii čielgaseabbon oažžut dan movt sámi servviid áirras galgá válljejuvvot. <em type="bold">4.3 Giellaguovddáža doaibma </em>Giellabargu lea oassin visot Árrana doaimmain, muhto váldočalmmustahttin lea aŋkke veaháš rievdan áiggi mielde. Museabargu lea čađat leamaš hui dehálaš, muhto duodjeoassi gal lea guhkit áiggi juo leamaš oalle jaska, muhto leat dál fas bargagoahtán dainna. Álgovuoru giellabargun lei jorgalit siskkáldas ja olggobeale ásahusaid dokumeanttaid julevsámegillii, ja leahket mánáidgárddi giellabarggus doarjjan. Go váhnemat gáibidišgohte gáiddusoahpaheami, de álggii ge Árran lágidit gáiddusoahpaheami julevsámegielas loahpageahčen 1990‐logu, ja sii válde oalle johtilit atnui videokonferánsarusttegiid. Sámegielkurssiid leat sii guhkes áiggi juo lágidan, muhto rávisolbmuid oahpahusa nannema leat čalmmustahttán easka maŋemus jagiid. Guovddáš lea bidjan ollu barggu julevsámegiela dokumenteremii ja ovddideapmái, ja maiddái dasa ahte gaskkustit giela čállosiiguin ja oahpponeavvuid buvttademiin. Árran almmuha populearaáigečállaga Bårjas, mii gieđahallá historjjá ja dán áiggi máhttoovdáneami iešguđet suorggis, ja maiddái giela, go oassi sisdoalus lea julevsámegillii. Dál leat ovttas Nordlándda universitehtain bargamin oččodit sierra dutkanguovddáža, ja dat lea hui dehálaš bargu Árranii. Dan barggus čalmmustahttet sihke davviguovlluid ja maiddái internašunála eamiálbmotovttasbarggu. Seammás go dieid bargguid doaimmahit, de lea Árran maid čađat dovdan dehálažžan bargat báikkálaččat, fylkasuohkana dásis ja guovddáš eiseválddiiguin oažžut daid váldit ovddasvástádusa julevsámegielas. </p>
<p>Njuolggo giellabargguin sáhttá namuhit ahte Árrana sámi mánáidgárddis leat dat 15 máná. Mánáidgárddi čuovvu vásedin giellabargi (giellatjiehppe). Birrasii 20 oahppi (16 juste dál), eanas joatkkaskuvlaoahppit, čuvvot gáiddusoahpahusa julevsámegielas vuosttaš‐ja nubbegielladásis.</p>
<p>Rávisolbmuide lágida Árran giellakurssiid álgodásis ja joatkkadásis, ja vuođđun geavahuvvo Sámásta‐ giellaoahpporáidu, maid guovddáš ieš lea ovddidan. Sámasta 3 lea gárvvis váldojuvvot atnui, ja guovddáš sávvá ahte oččošii doarjaga gárvvistit 4.dási jagi 2012 mielde. Árran ii lean nu gearggus searvat Sámi allaskuvlla 5‐jagi rávisolbmuidoahppoprográmmii. Sis lei alddineaset juo guhkes hárjáneapmi lágidit rávisolbmuide kurssiid, ja go sii aŋkke šaddet daid ieža lágidit, de eai oaidnán dárbbu lasihit dasa ođđa lađđasa. Muhto sii leat ságastallamen Sámi allaskuvllain ahte livčče go suorggit gos guovddáš sáhtášii oahppat allaskuvlla vásáhusain. Dán rádjái eai leat Árrana giellakursset addán makkárge formálalaš gelbbolašvuođa, muhto sii leat dan guvlui bargamin.</p>
<p>Árran lea eanas giellakurssiid lágidan beaivet (ovtta dahje guokte beaivvi vahkus) dahje eahketkursen. Dušše okte leat sii lágidan giellakursse mii bisttii 7‐8 mánu ja dat lei AMO‐kurse mii lágiduvvui ovttas ASVOin. Daddjo ahte virgelohpi bálkkáin dien muttos guhkes áiggi livččii dat mii duođai attášii eanemus ávkki giellabargui. Min informánta muitala ahte rávisolbmuid sámegielkursse vásáhusat leat ahte njálmmálaš giela ja teavsttaid čalmmustahtten doaibmá buorebut go de jus bidjá eanet deattu giela formálalaš osiide, nugo grammatihkkii. Árran fállá maid giellahárjehallankurssiid 32 gos rávisolbmot, geat máhttet veaháš sámegiela, ja geain áinnas lea passiiva julevsámegielmáhttu, sáhttet čoahkkanit ja hárjehallat geavahit giela. Árran oaidná dárbbu bargat eanet rávisolbmuidoahppopedagogihkain čatnan dihtii giellaoahpaheami nannoseappot praktihkalaš bargamušaide. Dan sii leat unnán dahkan dán rádjái. Sis lea maid stuora beroštupmi dasa ahte movttiidahttit ja doarjut váhnemiid válljet sámegiela mánáidasaset, ja lea ge dan oktavuođas oalle gieskat lágidan seminára man fáddán lei guovttegielatvuohta. </p>
<p>Árranis lea maid Nordlándda universitehta lágidan julevsámegieloahpu allaskuvladásis. Čavčča rájes áigu univesitehta fállat bachelor dásis julevsámegieloahpu, ja de ožžot studeanttat 30 liige oahppočuoggá julevsámegielas (LU1, LU2 og LU3 – oktiibuot 90 oahppočuoggá). Giellakafea lea eará doaibma maid Árran lea geahččalan, ásahan dihte gielladeaivvadanbáikki, muhto dat ii doaibman beare bures ja dan ferte hábmet ođđasis jus dainna fálaldagain galget joatkit. Earenoamáš bures lihkostuvvan doaibma lea Giellabiesse, mii lea gaskal 16‐25 jahkásaš nuoraide. Diet čoagganeamit lágiduvvojit dál guđa geardde jagis, ja daidda lea hui stuora beroštupmi. Doppe besset sámegielat nuorat deaivvadit ja dovdat ovddasvástádusa geavahit julevsámegiela. Árrana oaivila mielde sáhtášii bures diekkár čoagganemiid lágidit maiddái nuorabuš nuoraide.</p>
<p>Árran árvvoštallá giellakurssiid daid loahpaheami oktavuođas, ja jearrá čálalaččat maid livččii sáhttán buorebut bargat. Sii geahččalit vuhtiiváldit kurseoasseválddiid sávaldagaid, ahte hálidit go beaive‐vai eahkeskurssiid, ja sihtet oasseválddiid čállit iežaset sávaldagaid de go dieđihit kursii. Seammaládje geahččalit sii maid heivehit sámegielkurssiid oasseválddiid sámegielmáhttui ja dasa makkár sávaldagat sis leat oahpahusa ektui.</p>
<p>Go Divttasvuotna searvvai sámegielaid hálddašanguvlui 2006:s, de lea suohkanis geatnegasvuohta fállat gelbbolašvuođanannema sámegielas iežas bargiide. Dat lea dagahan ahte eanebut leat ohcan giellakurssiide. Oppalaččat leat eanas nissonolbmot geat barget fuolahussuorggis ja nuorra eatnit geat servet kurssiide, ja dievdoolbmot servet viššaleappot eahkeskurssiide. <em type="bold">4.4 Doaimma ruhtadeapmi </em>Vaikko Divttasvuona suohkan lei ge okta Árrana álggaheddjiin, ja lea leamaš mielde stivrras juo álggu rájes, de ii oaččo julevsámi guovddáš makkár ge vuođđodoarjaga suohkanis. Ii ge diet leat rievdan maŋŋel 2006 ge, go Divttasvuotna searvvai sámegielaid hálddašanguvlui. Árran oažžu doarjaga mánáidgárddedoibmii seammaládje go eará priváhta mánáidgárddit, ja suohkan oastá muhtun giellabálvalusaid, muhto dat lea ge buot. Lea maid Árran mii fállá giellakurssiid maidda oažžu olgobealruhtadeami, maidda suohkana bargit bovdejuvvojit searvat, ja suohkan addá lohkanvirgelobi bálkkáin ja gokčá oasseválddiid oahpponeavvogoluid. Informánttat Árranis sávvet ahte suohkan searvvašii eanet sin bargguide guovttegielatvuođadoarjagiin. </p>
<p>Árran oažžu vuođđodoarjaga Sámedikkis kulturvissui, giellaguovddážii ja museabargui. Ja Sámediggi lea dasa lassin deháleamos prošeaktaruhtadeaddji, muhto dan oktavuođas lea maid Nordlándda fylkasuohkan hui guovddážis – eandalii mielderuhtadeaddjin. Fylkasuohkanis lea golbmajagi rámmašiehtadus Árraniin, mii fállá gáiddusoahpahusa sámegielas joatkkaoahppodásis. Čuoččuhuvvo ahte stáhta juolludeamit Sámediggái eai leat čuvvon bálká‐ja haddegoargŋuma, ja dat čuohcá maid vuođđodoarjagiidda maid Sámediggi juolluda giellaguovddážiidda. Informánttat Árran julevsámi guovddážis vásihit ahte barggut leat lassánan, muhto doarjagiid sturrodat ii leat seamma dásis lassánan, nu ahte dat duohtavuođas leat ge njiedjan. Boađus das lea ahte ii beasa nu viidát doaibmat ja ahte guovddáš čadnojuvvo prošeaktadoarjagiidda, mat dál juo leat bealli guovddáža dietnasiin. Ja 33</p>
<p><em type="italic">Norut ‐ Northern Research Institute, Alta </em>ollu návccaid šaddá geavahit ruhtaohcamiidda dan sadjái go geavahit návccaid metodaovddideapmái ja máhttobuvttadeapmái. Dasa lassin šaddá guovddáš fállat fásta virggiid dan guovttegávdnái ahte ožžot go vuođđoruhtadeami, vai nagodit doalahit gelbbolašvuođa. </p>
<p>Árran julevsámi guovddáš oaidná dieid hástalusaide dan čovdosa ahte Sámedikki ruhtadeami rievdadit eanet dan guvlui ahte lasihit vuođđodoarjaga. Rámmašiehtadusat main leat dihto ulbmilat sáhttet addit guovddážiidda vejolašvuođa čađahit eanet prošeavttaid go leat sihkkarit rámmaeavttut. Ja sii oaivvildit maid ahte doarjaga sturrodaga ferte geahččat dan oktavuođas makkár gielladilis guovddáš doaibmá. Jus dat golbma sámegiela galget oažžut seammaárvosaš ovdánanvejolašvuođaid, de ferte julev‐ ja lullisámegielguovlluide addit miha eambbo doarjaga buvttadan dihtii daid gielaid heajos dili. Eavttut maid vuođul giellaguovddážat galget čállit raporttaid Sámediggái, leat dohkálaččat, muhto manná dárbbašmeahttun ollu áigi čállit sierra raportta juohke golmma vuođđodoarjagii, go doaimmat muđui leat hui ollu seahkesearvális doaimmat. Sámedikki vástádus raporttaide čuovvoluvvo ja geavahuvvo vuođđun viidásit doaimmaide, ovdamearkkadihte go dál leat bargagoahtán nannet doaimmaid nuoraide ja vuorasolbmuide. Gulahallan Sámedikkiin lea buorre, ja sin mielas lea vuogas go besset doallat oktavuođa julevsámi giellakonsuleanttain. <em type="bold">4.5 Bargiid fidnen </em>Árrana informánttaid mielas lea maŋemus guovtti jagis šaddan miha váddásit oažžut institušuvdnii bargiid geain lea dárbbašlaš gelbbolašvuohta. Ovdal lei Nordlándda Fylkamánne fárus dárbbašlaš gelbbolašvuođa nannendoaimmain, dakko bokte ahte attii oahppovuođu Árran bargiide dan dárbbu mielde mii sis lei. Dál ii leat šat diekkár vejolašvuohta, ja guovddáš ohcala eambbo friddja doarjagiid institušuvdnii vai sáhtášii gelbbolašvuođa hukset iežas siskkáldas dárbbuid mielde. Árran sávvá maid nagodit fállat gelddolaš bargguid nuoraide geain sámegiella lea vuosttašgiellan, geat dál ain leat skuvllaid vázzimin. Sohkabealjuohku Árran bargiid gaskkas lea oalle buorre. Leat leamaš eanet nissonolbmot geat gielain leat bargan, muhto dál leat guovddážis barggus guokte dievddu oanehisáiggi šiehtadusas mánáidgárddiin. Institušuvdna dieđiha ahte sis lea hui dihtomielalaš politihkka dasa ahte sohkabeliin galgá bálkká dáfus maid leat seammadássásašvuohta. <em type="bold">4.6 Ovttasbargu ja gulahallan </em>Árran julevsámi guovddáš lea áigá juo ásahuvvon, ja lea ge nagodan bargguid bokte oažžut viiddis fierpmádaga, sihke formálalaš ja eahpeformálalaš dásis, našuvnnalaččat ja internašuvnnalaččat ollu fágasurggiin. Giellabarggus lea ovttasbargu Nordlándda universitehtain dehálaš. Eanet luvvosat ovttasbargu seammalágan institušuvnnaiguin ruoŧabealde lea maid dál formáliserejuvvon earet eará guvttiin Interreg prošeavttain. Ovttasbargu Divttasvuona suohkaniin lea maid nannejuvvon ja nu vurdet ge vel eanet oktasaš julevsámegiel nannendoaimmaid boahtteáiggis. Muđui leat Árranis eará eahpeformálalaš oktavuođat eará sámi giellaguovddážiiguin, ja eandalii Várdobáikkiin. Árran láve leat fárus Sámedikki giellaguovddážiid fierpmádatčoahkkimiin, ja oaivvilda ahte lea buorre go gávdno diekkár našuvnna dásis čoaggananvejolašvuohta. Liikká lohket ahte sáhtášii vel eanet ávkki oažžut diein čoahkkimiin jus muhtun institušuvdnii attášii čielgasit ovddasvástádusa ja jus barggu stivre buorebut. <em type="bold">4.7 Doaimma ulbmil ja beaktu </em>Sámedikki ulbmil sámi giellaguovddážiid doarjjaortnegiin lea ahte sámegiella galgá gullot ja oidnot giellaguovddážiid doaibmaguovllus. Lea váttis cealkit man muddui Árran lea doaimmaidisguin olahan dien mihttomeari, danin go julevsámi gielladilli guovddáža doaibmaguovllus lei hui rašši dalle go 34 guovddáš álggahii doaimmas. Informánttat oaivvildit ahte Árran julevsáme guovdásj hui čielgasit lea nannen sámegiela fágalaš giellabargguid bokte ja iešguđetlágan doaimmaiguin. Mánáidgárddis huksejit vuođu man ala sáhttá hukset viidásit oahpu sámegielas ja sámegillii, muhto guovddáš ii leat nu beare ollu bargan Ájluovtta skuvllas, gos sullii bealli ohppiin leat válljen julevsámegiela. Gáiddusoahppofálaldat vuođđoskuvlaohppiide mii ovdal lei Árranis, lea dál sirdojuvvon eret, muhto guovddáža rolla julevsámegieloahpaheamis lea leamaš oalle beaktil joatkkaskuvlaohppiide geat šaddet fárret eret suohkanis go álget joatkkaskuvlii. Giellačoagganemiin leat nuorat ožžon vejolašvuođa deaivvadit eará báikkis go skuvllas ja geavahit giela. Maiddái ollu rávisolbmot leat oahppan dahje ealáskahttán giela, vaikko vel lea ge leamaš oalle váttis olahit buohkaide dainna fálaldagain. </p>
<p>Julevsámegiela oahpaheapmi, ja maiddái iešguđetlágan geahččaladdamat movt lágidit giellabáikkiid, leat váikkuhan dasa ahte sámegiella gullo dál eanet go ovdal, muhto giella geavahuvvo ain eanemusat priváhta birrasiin. Árran lea iešalddis juo dakkár báiki gos lea hui nanu julevsámegiel biras, vaikko maiddái doppe gullo ollu dárogiella beaivválaš bargguin. Danin leat ge bargan organisášuvnna siskkobealde oažžut olbmuid geavahit eanet sámegiela.</p>
<p>Divttasvuona suohkana ja Árrana gaskavuohta ii leat leamaš beare nanus. Suohkanhálddahusas lei muhtun gii logai ahte sii váillahit eanet oktavuođa Árraniin, muhto lei unnán beroštupmi diđoštit maid Árranis barget oahpahussuorggis. Árrana bealis dovddahit ilu go suohkan dál viimmat orro áigumin searvat. Sámi giellakonsuleantta virgáibidjan ovttas daid ođđa eavttuiguin mat leat biddjojuvvon guovttegielatvuođadoarjagiid juohkimii, gos ovttasbargu deattuhuvvo ovddidanoasis, soaitá leat veahkkin dasa ahte ásahuvvo eanet geatnegahtti ovttasbargu suohkaniin.</p>
<p>Árran lea sámi visti mii lea hui oainnus, muhto sámegiella gal ii leat beare oainnus muđui suohkanis, ovdamearkkadihte galbbain. Sámegiel čálalaš ávdnasiid ovddideapmi lea maid čielgasit váikkuhan sámegiela oainnusindahkamii, oahpahussii ja ahte leat rahpasan vejolašvuođat geavahit ja ovddidit giela.</p>
<p>Orro ge leamen nu, go muhtun min informánttain juo logai ge, ahte Árran lea lihkostuvvan buorebut iežas uvssaid siskkobealde go daid olggobealde. Informánttat oaivvildit ahte okta sivva dasa go lea leamaš nu váttis oažžut giellageavaheami viidánit, lea ahte eai buohkat gilis liiko Árranii, danin go dat institušuvdna muhtun láhkái dego gáibida ahte galggat bidjat sámi gahpira oaivái. Dat čájeha máŋgga informántta mielas dakkár dili gos identitehtahálddašeapmi ain lea gáibideaddji. Læstaniánalaš birrasiin leat ovdamearkkadihte ain hui vuostá Árrana ásaheapmái. <em type="bold">4.8 Árvvoštallan </em>Min árvvoštallama mielde lea Árran dehálaš institušuvdna mas lea leamaš ja mas ain lea stuora mearkkašupmi julevsámi gillii ja kultuvrii. Guovddáža gáiddusoahpaheapmi jođihuvvo bures ja lea mielde ásaheamen nanu giellabirrasa, ja nuoraid čoagganeamit/giellagoađástallan leat mávssolaš gielladeaivvadanbáikkit maid berrejit lágidit ain boahttevuođas. Muhto Árran sáhttá buorebut láhčit giellakurssiid rávisolbmuide, sáhtášii čatnat daid iešguđetlágan kulturdoaimmaide vai olaha ain eanet olbmuid. Ja go buohkat báikkálaš servodagas eai vel dohkket dan institušuvnna, de livččii várra ávkkálaš čađahit eanet doaimmaid olggobealde iežaset viesu, de ii soaittáše olbmuide nu váttis searvat doaimmaide. Fertejit maid bargat viidáseappot suohkana oktavuođain, ja buoridit dan nu ahte suohkan buorebut oahppá váldit ovddasvástádusa sámegielas, ja vai Árran baicca beassá doaibmat resursan ja ovttasbargoguoibmin dan sadjái go oktoieš bargi. Dien ovttasbarggus livččii min 35 </p>
<p><em type="italic">Norut ‐ Northern Research Institute, Alta </em>árvvoštallama mielde lunddolaš ahte suohkan geavaha guovttegielatvuođadoarjagiid guovddáža ruhtadeapmái. 36 <em type="bold">5 Várdobáiki – Sámi giellaguovddáš Evenáššis 5.1 Duogáš dasa manne giellaguovddáš ásahuvvui </em>Evenášši ja Ankenes (dál oassi Áhkkánjárggas/Nárviikkas) Nordlánddas ja Skániin Romssas lea stuorámus márkosámiid ássán olles riikkas, ja eanemus čoahkkeássan lea goappešat bealde suohkan‐ ja fylkaráji Skánit ja Evenášši guovlluin. Nu aitto go 1970‐logus lei eanas 40 jahkásaš dahje boarrasit olbmuin dán guovllus sámegiella eatnigiellan. Muhto vuosttaš logenar jagiid maŋŋel nuppi máilmmisoađi álge dán guovllu váhnemat dihtomielalaččat oahpahit mánáidasaset dárogiela, eai ge sámegiela. Dat dilli ovttas dalá dáruiduhttinpolitihkain lea ge dagahan dan ahte dál leat áibbas moadde máná dán guovllus, jus oppanassiige lea oktage, geat bajásšaddet sámegielain eatnigiellan.Muhtun moadde máná bajásšaddet guovttegielagin, sámi‐ja dárogielagin, ja dán skuvlajagi (2011‐12) leat birrasii 50 máná ja nuora geain lea sámegiella vuođđoskuvllas ja joatkkaskuvllas, eatnasiin nubbegiellan. </p>
<p>Loahpageahčen 1970‐logu ja das ovddos lei hui stuora báikkálaš áŋggirdeapmi oččodit sámi institušuvnnaid dán guvlui. Min informánttat muitalit ahte ledje Norgga Sámiid Riikkasearvvi báikkálaš searvvi (Iinná ja biras Sámiid Searvvi –NSR) áŋgiris miellahtut geat juo 1980‐logus ovdanbukte áigumuša ahte duhátjagi molsašumi áiggis galggai Várdobáiki institušuvdna ásahuvvot. Álggos ásahuvvui sámi mánáidgárdi Vuopmegeahčái 1980‐logus, ja de ásahuvvui giellaguovddáš 1999:s, ja báiki oaččui kulturguovddáš árvvu 2002:s. Várdobáiki lea Lulli‐Romssa ja davimus Nordlándda sámi guovddáš man ulbmil lea fievrredit viidáseappot dan guovllu5 sámegiela, kultuvrra ja servodateallima. Dien paraplyorganisašuvnna vuolde leat ovttadagat main leat ollu searválasbarggut, nugo Sámi giellaguovddáš, Sámi kulturguovddáš ja/nuoraidguovddáš, Várdobáiki musea masa maid gullá Gállogietti olgomusea, Várdobáikki dearvvašvuhtii guoskivaš prošeavttat ja Márkománák sámi mánáidgárdi. Dasa lassin lea Várdobáikkis bargoaddiovddassvástádus dan fásta bargái gii bargá Márkomeannu sámi festiválain mii lágiduvvo jahkásaččat. Resurssat maid giellaguovddáš buktá Várdobáikái, sáhttet lunddolaččat maid geavahuvvot eará doaimmaide Várdobáikkis. Go geahččá bargiid lohkui, de lea mánáidgárdi stuorámus ovttadat, das leat oktiibuot 9‐ 10 bargi. Várdobáikkis leat oktiibuot sullii 15 bargi bissovaš virggiin dahje guhkesáiggi bargosoahpamušain. Dasa lassin leat maŋemus jagii leamaš bargit geaid virggiid leat ruhtadan prošeaktadoarjagiiguin. Sámi dearvvašvuođadutkanguovddáš Romssas ja Duodji instituhtta leat deháleamos ovttasbargit mat láiguhit kantuvrraid Várdobáikkis. <em type="bold">5.2 Organiserenmálle válljen </em>Sámi giella‐ja kulturguovddáža vuođđudeamis válljejedje doaimma organiseret ossolaččaidsearvin (BA). Davvi Nordlándda ja Lulli‐Romssa suohkanat bovdejuvvo searvat oamasteaddjin, nu maiddái searvvit ja berošteaddji priváhta olbmot. Dál leat Nordlándda‐suohkanat Bálák, Áhkkánjárga/Nárviika, Evenášši ja Dielddanuorri ja Romssa‐suohkanat Rivtták , Skánit ja Siellakvuotna mielde ossolaččaidsearvvis, ja dasa lassin vel logi iešguđetlágan sámi searvvit ja lihtut ja 75 priváhta olbmo. Várdobáikkis lea stivra mas leat čieža lahtu geat ovddastit dien golbma oamasteaddjijoavkku. 5 Čállojuvvon stivrra 2010 jahkedieđáhussii. 37 </p>
<p xml:lang="eng"><em type="italic">Norut ‐ Northern Research Institute, Alta </em></p>
<p>Go BA oamastanmálle válljejuvvui, de dat lei danin go hálidedje sihkkarastit báikkálaš beroštumi ja lagasvuođa dan geográfalaš guvlui gos guovddáš galggai doaibmat ja masa galggai leat oktavuohta. Dálá stivrajođiheaddji (2012) muitala ahte Várdobáiki lea čađat hálidan leat rásseruohtasorganisašuvdna mii vuhtiiváldá olbmuid sávaldagaid. Maiddái beaivválaš jođiheaddji deattuhii ahte BA organiserenmálle lea dehálaš vai sihkkarastá báikkálaš ja álbmogii guoskivaš čanastaga, mii dán rádjái lea váikkuhan dasa ahte olbmot álkit váldet oktavuođa ja evttohit prošeavttaid. </p>
<p>Dál leat bargamin ásahit ođđa stivrenmálle Várdobáikái. Vuosttažettiin lea Sámediggi hálidan ahte Várdobáiki galggašii organiserejuvvot vuođđudussan, ja nuppebealis leat Nordlándda ja Romssa fylkkat garrasit deattuhan ahte institušuvdna galgá rievdaduvvot oasussearvin (OS). Dien nuppástuvvama ollašuhttin orro dovdomin lossa bargun, earet eará danin go leat áigumin hukset ođđa lanjaid (Várdobáiki kulturviessu), maid Statsbygg galgá huksegoahtit 2013:s, ja de vurdojuvvo maiddái ahte fylkasuohkanat dorjot daid doaimmaid ekonomalaččat. Máŋggas min informánttain dulkojit fylkkaid oainnu dán áššis dan guvlui ahte go ožžot OS‐stivrenmálle, de besset alcceseaset sihkkarastit fámu ja besset bearráigeahččat doarjagiid mat juolluduvvojit Várdobáikái. Báikkálaččat leat maid ožžon dan ipmárdusa ahte Sámediggi soaitá leat mielas gáidat eret iežas álgosávaldagas, ahte galggašii leat vuođđudus. Čujuhuvvo ahte organisernmálle nuppástuhttin sáhttá váikkuhit oktavuhtii mii guovddážis lea báikki olbmuide, muhto eai jáhke gal ahte dat boahtá mearkkašit nu beare ollu guovddáža doibmii ja dasa makkár rolla das lea. Guovddáža bealis deattuhuvvo aŋkke ahte Márkomeannu musihkka ja kulturfestivála, maid guovddáš doarju, ja man jođiheaddjin leat eanas áivve nuorat, ii berreše šaddat oassin Várdobáikái, vai eai masse nuoraid álggahanmovtta ja eaktodáhtolaš bargovuoiŋŋa. <em type="bold">5.3 Giellaguovddáža doaibma </em>Giellaguovddáža ulbmiliid mielde, ja dan gielladili ektui mii dán guovllus lea, leat eanas doaimmat čadnojuvvon giellakurssiide – ja eará giellamovttiidahttindoaimmaide. Daid dieđuid vuođul maid mii leat čohkken min ságastallamiin ja dokumeanttain maid leat ožžon, orrot čuovvovaš bargamušat leamašan deháleamos doaibman maŋemus golbma jagi: Vuosttaš bargamuš lea mánáidgárddi ja skuvlla váste. Ovttas Márkománák mánáidgárddiin lea giellaguovddáš čađahan <span type="quote">”Oahpat munnje sámegiela ovdal álggán skuvlii”</span>‐ doaimma. Dasa lassin leat lágidan sámegielkurssiid mánáidgárddi bargiide, ja giellaarvvosmahttinčoagganemiid váhnemiidda ja mánáidgárdemánáide. Vuođđoskuvladásis lea guovddážis leamaš ovttasbargu Vatnjavári skuvllain Skánit suohkanis. Guovddáš lea maid muhtomin juolludan bargiid sadjásaš oahpaheaddjin, vaikko vel, nugo ieža čujuhit, sis eai livcče ge bargonávccat dan dahkat. Dasa lassin lea guovddáš maid veahkkin sámi fágabeivviid lágideamis máŋgga skuvllas dien guovllus, earenoamážit Skánit ja Evenášši suohkaniin. Nu guhká go lei sierra joatkkaskuvla ossodat Evenskjæras (Skánit, heaittihuvvon 2010), de lei giellaguovddážis singuin maid lagas ovttasbargu. Ja loahpas fertet maid namuhit olgoskuvlalágidemiid nuoraidskuvlla ja joatkkaskuvlla ohppiide. Diekkár deaivvadeamit lágiduvvojit vahkkoloahpaid, giđđat ja čakčat. Dohko servet oahppit geain lea sámegiella fágan. Sámi kulturelemeanttat deattuhuvvojit, ja maiddái dat ahte ásahit báikki gos sáhttá sámegiela hárjehallat nu dihtomielalaččat go lea vejolaš. Dieid lágidemiide lea leamaš ja lea ain dál ge hui stuora beroštupmi, muhto raporttain čállet ahte lea gáibideaddji geahččalit čađahit dan áigumuša ahte buot ságastallamat galget leat sámegillii. 38 </p>
<p>Nubbe váldobargamuš leat doaimmat mat leat rávisolbmuid váste geat leat bargoagis. Leat lágiduvvon kursset rávisolbmuide geain lea eamaš sámegiella nubbegiellan vuođđoskuvllas, vai olahit vuosttašgiellagelbbolašvuođa. Maŋemus kursefálaldahkii serve 15 olbmo, ja gávccis sis čađahedje eksámena. Ovdal go Skánit joatkkaskuvla heaittihuvvui, de čađahii guovddáš ovttas skuvllain giellakurssiid main earenoamážit deattuhedje grammatihka. Kursset ledje daid ohppiid váste geain ovdal lei leamaš sámegiella nubbegiellan joatkkaskuvllas, vai sii ožžot máhtu čuovvut sámegieloahpu mii addá gelbbolašvuođa. Diekkár giellakursset leat hui dehálaččat rávisolbmuide geat maŋŋil galget beassat dan samegieloahpahussii mii addá gelbbolašvuođa, mii dál hábmejuvvo Sámedikki 5‐jagi rávisolbmuidoahppoprográmmas, maid Sámi allaskuvla galgá jođihit. Vuosttaš ohppiidjoavku Várdobáikkis ohcá beassat álgit ohppui 2012 čavčča, ja oahpahus galgá lágiduvvot gáiddusoahpahussan man lassin leat deaivvadeamit allaskuvllas Guovdageainnus. Dán dálvvi (2012) leat bargamin čoavdit ruhtadeami ja oažžut sadjái dárbbašlaš videobiergasiid. Ja sáhttit maid namuhit fáddákurssiid easkkaálggahalli rávisolbmuide geat háldidit arvvosmahttet njálmmálaš giellageavaheami. Dat sáhttet leat dakkár fáttát go sámi biebmoráhkadeapmi ja duodji dahje lávu/darfegoađi ceggen. Dieidda kurssiide orro ollu olbmuin beroštupmi, maiddái sii geain lea oalle buorre sámegielmáhttu servet kurssiide jagis jahkái. Soaitá danin go diet kurseeahkedat leat šaddan lunddolaš báikin sámegiela geavaheapmái.</p>
<p>Maiddái lágideamit vuorasolbmuide leat vuoruhuvvon. Ollu vuorasolbmot leat guhkes áiggi čađa šaddan čiegadit sámegiela geavaheami. Várdobáiki lágida <span type="quote">«dearvvašvuođadeaivvadeami»</span>, áinnas okte mánus, ja doppe leat giellaguovddáža fágačeahpit geat earet eará jođihit lohkanhárjehallama vuorasolbmuiguin.Ollugat geain lea sámegiella eatnigiellan, eai leat goassege lohkan sámegillii ja sin ferte veahkehit dovdagoahtit sámegiela čállingiellan. Diekkár dilálašvuođain fuomášit ge maid dan ahte báikkálaš suopman lea oalle earalágán go davvisámegiel girjegiella. Leat maid lágiduvvon suopmankursset vuorasolbmuide, oahpahan dihtii sin giddet fuomášumi iežaset sámegiel suopmanii, ja dain kurssiin leat vuorasolbmot – maiddái formálalaččat‐ giellaguoddit geat oahpahit oahpaheddjiid dahje bagadalliid. Diekkár kurssiide leat maid vuollel 50‐60 jahkásaš <span type="quote">”nuorat”</span> liikon, geat leat oahppan sámegiela davvisámegielkurssiin. Eará doaibma,mii lea vásedin heivehuvvon vuorasolbmuide geat leat institušuvnnain, lea <span type="quote">«muittašanboddu»</span>, gos geahččalit sámegillii muittašit dološ fearániid. Diein muittašanbottuin lea okta fágaolmmoš gii lea ságastallamiin gielladoarjjan. </p>
<p>Dasa lassin lea giellaguovddáš mielde eará kultur‐ja dahje gielladoaimmain, maid mii dás oanehaččat namuhit. Dat leat doaimmat nugo Báikenammalávdegoddi, mii registrere sámi báikenamaid ja heiveha daid nu ahte sáhttet almmolaččat geavahuvvot, suopmaniid‐ ja dadjanvugiid registreren, ja bargu suohkana ja eará ásahusaid ektui ahte cegget galbbaid main leat visttiid, geainnuid jnv. namat sámegillii. Guovddáš veahkeha maid priváhta olbmuid dahje organisašuvnnaid nugo ovdamearkkadihte Fjell falástallansearvvi ohcamušaiguin, jorgalanbargguiguin ja sullasaš bargguiguin mat gusket doaimmaide maid áigot čađahit.</p>
<p>Várdobáiki lea ieš oalle viidát ovttastuvvon, ja nu várra lea ge oalle nanu organisašuvdna. Ollu giellaguovddáža ja eará surggiid ovttasbargu lea siskkáldas ovttasbargu (mánáidgárdi, kultuvra, dearvvašvuohta, museahoidu). Mii guoská suohkaniidda, de lea ovttasbargu eanemusat čadnon Evenášši suohkanii gos guovddáš lea, ja Skánit suohkanii gos Várdobáikki mánáidgárdi lea, ja gos maiddái lei Vatnjavári skuvla (mii dál heaittihuvvo) mas lei lagas oktavuohta Márkománát mánáidgárdái ja muđuige Várdobáikái. 39</p>
<p><em type="italic">Norut ‐ Northern Research Institute, Alta </em><em type="bold">5.4 Bargiid fidnen </em>Giellaguovddážis lea maŋemus jagiid leamaš, lassin beaivválaš jođiheaddjái, okta mielbargi bissovaš virggis ja moattes gaskaboddosaš virggiin maid prošeavttat ruhtadit. Vaikko vel giellaguovddáš ja diet eará doaimmat láiguhit ge lanjaid oalle gaskaboddosaš dálus, ja vaikko vel eanas doaimmaide bidjet ge olbmuid gaskaboddosaš virggiide, de leat dat min informánttaid oaivila mielde dakkár virggit mat geasuhit, ja lea leamaš álki oažžut oahppan olbmuid ja álki oažžut mielbargiid iešguđetlágan oanehit áiggi bargamušaide. <em type="bold">5.5 Doaimma ruhtadeapmi </em>Giellaguovddáš ja olles Várdobáiki jođihuvvojit vátna vuođđodoarjagiin, vuosttažettiin lea Sámediggi mii juolluda doaibmadoarjaga, muhto dasa lassin skáhppojit mearkkašanveara ollu prošeaktaruđaid iešguđetlágan doaimmaide iešguđetlágan ruhtadanásahusain; suohkaniin, fylkkain ja muhtun departemeanttain. Várdobáikki jođiheddjiid bealis atnet dan váttisin go Sámediggi juolluda seamma sturrosaš vuođđodoarjaga juohke giellaguovddážii, ja eai váldde vuhtii dan ahte guovddážiid doaibmaguovllut leat hui iešguđetláganat (geahča vuolábealde). Sámediggi cealká ovdamearkkadihte ahte doaimmat ja áŋgiruššamat galget árvvus adnojuvvot ruđalaččat, muhto nuppe bealis fas ain juolluda seamma sturrosaš vuođđodoarjaga buohkaide. Guovddáža bealis lea maid stuora hálddahuslaš ja fágalaš hástalus go nu ollu doaimmaid šaddet ruhtadit prošeaktadoarjagiiguin maid duoppil dáppil ohcet. Ollu fágalaš ja hálddahuslaš bargonávccat gollet čađat jođihandoarjagiid ohcamiidda. Dávjá lea vel nu ahte okta ruhtadeaddji juolluda doarjaga dainna eavttuin ahte maiddái nubbe ásahus, dahje eanet ásahusat, gos lea ohcan juolludit doarjaga seamma doibmii. Dat ahte guovddáš doaibmá suohkanis mii ii leat mielde sámegielaid hálddašanguovllus, dagaha min informánttaid oaivila mielde dan ahte lea váddáseabbo oažžut suohkanis ekonomalaš doarjagiid. <em type="bold">5.6 Doaimma ulbmilat ja beaktu </em>Mis ii leat leamaš vejolašvuohta registreret jur juste man viidát giellaguovddáža doaimmat leat eatnatvuođa dáfus, muhto sihke stivrra ovddasteaddjit, suohkana njunnošat ja báikkálaš politihkkárat čilgejit Várdobáikki, ja nu maiddái giellaguovddáža doaimmaid hui viiddis ja dehálaš doaibman, mat leat ealáskahttán sámegiela daid maŋemus jagiid. Guovddáža informánttat muitalit ahte Várdobáiki doaibmá miha viidábut go bálddastahttá eará giellaguovddážiiguin, maid doaibmaguovlu lea dušše okta suohkan.Duohta dilis, ja lunddolaččat maid daid bargonávccaiguin mat Várdobáikkis leat, de lágiduvvojit doaimmat eanemusat Skánit ja Evenášši márkosámi guovlluin, vaikko muhtun fálaldagat, nugo olgoskuvlalágideapmi, leat rabas eará suohkaniid olbmuide maid go daidda geat gullet Várdobáikki doaibmaguvlui. Eará suohkaniin leat maid ohcalan dieid fálaldagaid . Ovdalaš áigge gal mátkkoštedje bargit eará suohkaniidda doallat giellakurssiid, muhto dan eai báljo šat bargga dál, go dat lea hui gáibideaddji bargu. Muhtun doaimmat gal almmatge leat eará suohkaniin, nugo dearvvašvuođadeaivvadeamit, mat lágiduvvojit Bjerviikkas (Nárviikka suohkanis). Orro leamen nu ahte lea Báikenammalávdegoddi mii eanemusat bargá regionála viidodagas. </p>
<p>Nugo juo dán čilgehusas Várdobáikki doaimma birra lea boahtán ovdan, de lea váttis sirret makkár ávki ja beaktu leamaš daid doarjagiin mat leat geavahuvvon bargamušaide maid giellaguovddáš lea doaimmahan eará doaimmain. Okta min informánttain celkkii čuvvovaččat, ja dat soaitá ge leat buoremus loahppaárvvoštallan: ”Várdobáiki gal duođai bargá buori barggu dáppe sámiid ovddas.” 40</p>
<p>Muhto ovtta dáfus ii oro Várdobáiki iige giellaguovddáš lihkostuvvan, namalassii dan dáfus ahte oažžut iežaset institušuvnna ja bargosaji šaddat dakkár bargobáikin gos sámegiella gullo. Dán oktavuođas čujuhedje ge siskkáldas ságastallamiin Árran julevsámi guovddážii, mii dien dáfus lea joavdan ollu guhkkeliidda. Várdobáikki stivrras ii leat sohkabeliid dáfus dásseárvu, stivrras leat vihtta dievdoolbmo ja dušše guokte nissonolbmo. Dien dili gal sihkkarit njulgejit dasto go guovddážii válljejuvvo ođđa stivra go leat geargan organiserema nuppástuhttemiin. Muhto guovddážis barget oalle muddui seamma ollu nissonolmot ja dievddut.</p>
<p>Várdobáikki stivra ja jođiheaddjit lohket ahte ovttasbargu Sámedikkiin ferte ovddiduvvot, vaikko vel čujuhit ge maid dasa ahte lea buorre ovttasbargu muhtun áirasiiguin Sámedikkis ja maiddái Sámediggeráđiin. Dat ahte Sámediggi ásahii giellaguovddážiidda oktasaš fierpmádaga, lei hui mávssolaš, go de sáhttá fuomášumiid ja vásáhusaid lonohallat, oaivvildit informánttat . <em type="bold">5.7 Árvvoštallan </em>Mii leat ožžon dan jurddaváikkuhusa ahte Várdobáikki doaimmat, main maiddái giellaguovddáš lea dehálaš oassi, jođihuvvojit hui bures, sis lea stuora beroštupmi ja áŋgiruššan. Ja geavaheaddjit orrot čađat leamaš hui duhtavaččat dainna doarjagiin maid ožžot guovddážis ja leat maid duhtavaččat dan vuohkái movt guovddáš doarju sámi áššiid. Guovddáš ferte hukset viidáseappot dan buori ja lagas oktavuhtii mii das lea oamasteddjiide, muhto seammás sáhttá ođđa oamastanmálle buktit ođđa áŋgiruššama ja ruhtadeami suohkaniin ja fylkasuohkaniin. Dás sáhttá namuhit ahte Nordlándda ja Romssa fylkarádji mielddisbuktá muhtun hástalusaid maidda lea dárbu gávdnot buresdoaibmi čovdosiid. </p>
<p>Sihke Várdobáikki jođiheddjiin ja bargiin ja muđui stivrras leat stuora hástalusat vuordimin, Várdobáikki ođđa kulturviesu oktavuođas ja go organiserenmálle rievdá go guovddáš šaddá oasussearvin (OS). Dasto šaddet ge Nordlándda ja Romssa fylkkat dehálit ovttasbargin go dál leat. Seamma guoská maid suohkaniidda. Ođđasis organiseren mielddisbuktá maid ođđa stivrra Várdobáikái. Museahoidu oažžu miha buoret bargodili ođđa lanjain, muhto ođđa dilli boahtá maid gáibidit ođđa bargguid ja ovttasbargovugiid skuvllaiguin ja geavaheddjiiguin oppalohkái olles Várdobáikki doaibmaguovllus ja dat guoská earenoamážit giellaguovddážii. 41</p>
<p><em type="italic">Norut ‐ Northern Research Institute, Alta </em><em type="bold">6 Isak Saba Guovddáš Unjárggas 6.1 Duogáš dasa manne giellaguovddáš ásahuvvui </em>Unjárggas lea eanas olbmuin sámi duogáš. Dáruiduhttináigodat lea gal guođđán luottaid, ja ollugat geat dál leat rávisolbmot leat massán sámegiela. Gieldda giellaplánas árvvoštallet ahte sullii 60‐70 proseantta gieldda ássiin leat guovttegielagat, geat hupmet sihke sámegiela ja dárogiela. Vaikko vel nie ollugat leat ge guovttegielagat, de lea sámegiella aŋkke áitojuvvon, danin go leat eanas vuorasolbmot geat hupmet sámegiela. Sii geat dál leat birrasii 40‐jahkásaččat, leat giela massán buolva. Leat gal ollugat geain lea passiiva sámegiela, geat ipmirdit dan giela, muhto eai huma. Dattege muitalit ollu informánttat ahte sámegiella orro dál fas ealáskeamen, go lea guhkes áiggi mannan áivve maŋos. Máŋggas čujuhit mánáidgárddi buori ovdáneapmái; dasgo sámegielat mánáid lohku lassána mánáidgárddis. </p>
<p>Okta informánttain oaivvilda ahte Unjárggas ii leat seamma ealli giella go Guovdageainnu ja Kárášjoga suohkaniin, ja danin lei ge dárbu ásahit sierra institušuvnna man bargun galgá lea sámegiela ealáskahttet ja nannet gielddas. Unjárggas adnui sámegiella <span type="quote">«ruovttugiellan»</span>. Lei dárbu álggahit bargamušaid ja doaimmaid mat oainnusindahket sámegiela, ja loktejit giela árvu.</p>
<p>Unjárgga gielda lei okta dan vuosttaš guđa gielddas mat 1992:s serve sámegiela hálddašanguvlui. Gielda lea guovttegielalaš gielda gos sámegielas ja dárogielas galgá leat seamma árvu, ja go lea hálddašanguovllugielda, de lea maid gielda geatnegahttejuvvon čuovvut sámi giellalága mearrádusaid. Gielda oažžu guovttegielatvuođadoarjagiid ja lea 1992 rájes ráhkadan sierra giellaplánaid gildii.</p>
<p>Maŋŋel go vuosttaš giellaguovddážat ledje ásahuvvon Porsáŋgui, Gáivutnii, Divttasvutnii ja Evenáššái, de celkkii Sámediggi 2001:s ahte lea sávaldat hukset sullasaš giellaguovddážid maiddái eará guovlluide. Unjárga oinnii dan vejolašvuohtan nannet iežaset sámegielbarggu, ja gielddastivra mearridii ásahit gildii sierra giellaguovddáža mas galggai addojuvvot vejolašvuohta bargat gielain. Unjárga čujuhii ge dasa makkár gielladilli gielddas lei, go ákkastalai manne lei dárbu ásahit sámi giellaguovddáža. Giellaguovddáža ásaheapmi sáhttá ge leat oassi guovttegielatvuođa politihka duohtandahkamis. Gielda lei mielas badjelasas váldit buot giellaguovddáža goluid, ja guovddáža ásaheapmi čađahuvvui ge dasto maid čorgadit. 2002 rájes lea guovddáš ožžon jahkásaš vuođđodoarjaga Sámedikkis. Álggahanáigodagas eai digaštallan organiserenmálle nu bearehaga, ja gieldda giellaguovddáš organiserejuvvui oassin gieldda doaimmaide.</p>
<p>Vuosttaš áiggis eai čađahuvvon makkárge stuora nuppástuhttindoaimmat, gieldda giellakantuvra ja giellabargiid fárrejedje ráđđeviesus sierra vistái Vuotnabađas, ja sii virgáibide prošeaktajođihdeaddji. Sámegiela ja kultuvrra oainnusindahkan lei dehálaš oassi giellaguovddáža doaimmain, ja danin lei ge dehálaš ásahit giellaguovddáža guovddáš sadjái gielddasi vai dat lea hui oainnus gieldda ássiide. Giellaguovddáža ásaheapmi dagai vejolažžan ohcat prošeaktadoarjagiid, ja nu sáhtte ge álggahit giellaealáskahttinprošeavttaid ja virgáibidjat prošeaktabargiid bargat prošeavttaiguin. 42 <em type="bold">6.2 Organiserenmálle válljen </em>Giellaguovddáš lea álggu rájes juo gullan gieldda doaimmaide. Servodatovdánahttinsuorggi doaibmajođiheaddji lea giellaguovddáža bajilgeahččá gielddas, ja lea maid su ovddasvástádus dohkkehit guovddáža doaibmaplána. Dasa lassin veahkeha gielda guovddáža rehketdoaluin. Gielda sáhttá buktit oaiviliid giellaguovddážii, muhto guovddáš gal ieš stivre barggu ja resurssaid. Lea sin iežaset ovddasvástádus virgáibidjat prošeaktabargiid ja doallat oktavuođa Sámedikkiin, Sámi allaskuvllain ja vejolaš eará ovttasbargoguimmiiguin. </p>
<p>Gieldda giellakantuvra ja giellaguovddáš leat guokte sierra suohkanovttadaga, muhto dain leat lanjat seamma robi vuolde. Giellamielbargiid váldobargun lea jorgalit gieldda dokumeanttaid ja áššebáhpiriid ja bearráigeahččat ahte buot gieldda neahttasiiddu dieđut maiddái leat sámegillii. Sii dulkojit muhtun politihkalaš čoahkkimiid, muhto eai leat iešguđetge surggiide veahkkin sin beaivválaš bargguin.</p>
<p>Dat ahte giellaguovddáža bargguid leat dien láhkái organiseren, lea máŋgga informántta mielas leamaš hui ávkkálaš. Gielda lea hui dihtomielalaččat válljen bidjat gieldda giellakantuvrra seamma sadjái go giellaguovddáža, juste danin vai šaddá stuorát biras giellabargui ja vai bargonávccaid aziha buorebut geavahit. Dat láhčá buoret dili giellaovdáneapmái. Giellaguovddáža informánttat lohket maid organiserenmálle doaibmat bures, sii atnet hui buori ávkki sihke ekonomalaš ja olmmošlaš návccain, ja seammás sis lea maid stuorát fágabiras.</p>
<p>Máŋggas informánttain oaivvildit ahte dálá organiseren doaibmá bures. Okta informánttain lohká almmatge ahte jus giellaguovddáš livččii ásahuvvon ovdamearkkadihte vuođđudussan, de livččii soaitán sáhttit eanet iešheanalaččat bargat. Nugo dál lea, de šaddá guovddáš čuovvut gieldda bušeahttameannudeami ja rehketdoallorutiinnaid, mat čuvvot garra njuolggadusaid.Muđui lea hástalussan ahte ii buot áiggiid heive čađahit giellabargguid ja giellaguovddáža doaimmaid muđui. <em type="bold">6.3 Giellaguovddáža doaibma </em>Ollu giellaguovddáža bargguin doaimmahuvvojit ovttasbarggus giellakantuvrra bargguiguin. Máŋga informántta lohket ge ahte lea juo measta gáibádus ahte dien guovtti ásahusas ferte leat earenoamáš buorre ovttasbargu jus bures galget resurssaid nákcet geavahit ávkin. Danin lea ge goasii eahpelunddolaš geahččalit sirret dien guovtti ásahusa doaimmaid. Lea rehketdoallu ja raportačállin mii dien guokte ásahusa sirre, ii ge daid barggut. Giellakantuvrra váldoovddasvástádus lea lágidit giellakurssiid, ja giellaguovddáža váldoovddasvástádus lea plánet ja čađahit prošeavttaid maidda ohcet olggobealdoarjagiid. Muhto lea aŋkke ollu olbmuin dat áddejupmi ahte giellaguovddáš dat lea kurssiid <span type="quote">“lágideaddji”</span>. </p>
<p>Go giellamielbargiid bálká máksojuvvo guovttegielatvuođadoarjagiin, de geavahuvvo ge oassi dain ruđain giellakurssiide. Giellaguovddáža bargamušat gal leat goasii áivve prošeavttat maidda leat ožžon sierra ruhtadeami, muhto oassi jođiheamis gal ruhtaduvvo Sámedikki vuođđodoarjagiin. Dien guovtti doaimma ovttasbargu sáhttá maid leat dakkár ahte giellamielbargit barget muhtomin prošeavttaiguin, go lea dárbu dan dahkat, ja giellaguovddáža prošeaktajođiheaddji ja prošeaktabargit sáhttet ges leat veahkkin muhtun kurssiin.</p>
<p>Giellakursset mat lágiduvvet leat: álgokurse, lohkankurse sidjiide geat máhttet sámegiela njálmmálaččat, <span type="quote">«váldde gielat ruovttoluotta»</span> sidjiide geain lea passiiva giella, lohkan ja čállinkurse 43</p>
<p><em type="italic">Norut ‐ Northern Research Institute, Alta </em>sidjiide geain lea njálmmálaš sámegiella ja vel giellalávgun mii lágiduvvo čoagganeapmin. Buot kursset lágiduvvojit beaivet. Kurssiin čalmmustahttet várjjatsuopmana ja bargguid bokte oahppama. </p>
<p>Dadjat juo buot prošeavttaid ruhtadit prošeaktadoarjagiiguin maid ohcet eará ruhtadeddjiin. Giellaguovddáža bargamušain lea dušše <span type="quote">«Ruhtagiisa»</span> mii ii leat prošeaktan ruhtaduvvon. <span type="quote">«Ruhtagiissás»</span> sáhttet fitnodagat, suohkana doaimmat, searvvit ja lihtut ohcat doarjaga doaimmaide mat galget sámegiela oainnusindahkat. Eanemusat sáhttet oažžut 5000 kr.</p>
<p>Giellaguovddáš lágida doaimmaid nugo ovdamearkkadihte <span type="quote" xml:lang="swe">«Duhkoratta»</span> (sámegiel stoahkanšillju vuollel 8‐ jahkásaš mánáide), sámi fáddábeivviid ovttas skuvllain juohke 6. vahku, dokumentašuvdnaprošeavttaid, dakkáriid go báikenamat ja tearbmaprošeavttat ja fáhtehusaid ja doahpagiid čohkken. Eará dokumentašuvdnabarggut leat girjealmmuheamit. Sámegiela gaskkusteapmi ja oainnusindahkan dáhpáhuvvá girjjiin, kurssiin, logaldallamiin, seminárain ja ii unnimusat sámi čakčamárkaniin <span type="quote" xml:lang="smj">«Vuonnamárkanat»</span>. Bargamušaid lágidemiin ovttasbargá guovddáš dávjá árbečehpiiguin, áinnas vuoras sámegielat priváhta olbmuiguin. Muđui lágiduvvojit doaimmat ovttas skuvllain ja mánáidgárddiin, museain jna. Buot giellaguovddáža bargamušat ja prošeavttat váikkuhit iešguhtege láhkásis dasa ahte olahit giellaguovddáža ulbmila – mii lea sámegiela ja kultuvrra oainnusindahkan.</p>
<p>Okta stuorámus hástalusain giellaguovddáža doaimmain lea nagodit gávdnat prošeavttaide dan gelbbolašvuođa mii gáibiduvvo. Sáhttá leat váttis oažžut olbmuid ohcat prošeaktavirggiide, danin go dat leat dušše oanehit áigái ja ruhtaduvvojit jagis jahkái. Okta informánttain oaivvilda ahte jus livčče guokte bissovaš virggi, de ii guovddáš livčče nu čadnon prošeaktadoarjagiidda. Stuora oassi prošeaktadoarjagiin manná prošeaktabargiid bálkágoluide. Jus giellaguovddážis livčče eanet bissovaš virggit, de nákcešiii guovddáš ráhkadit muhtun dain prošeavttain mat leat juo guhká leamaš jođus fásta doaibman ja ortnegiin. Ovdamearkkadihte <span type="quote" xml:lang="swe">«Duhkoratta»</span>, mii lea jođihuvvon prošeaktan juo gávcci jagi. Giellaguovddáš ii goassege dieđe sihkkarit ožžot go prošeaktadoarjaga maŋit jahkái, danin go ožžot prošeaktaohcamuššii vástádusa easka maŋŋigiđa dan jagi masa leat ohcat prošeaktadoarjaga. Sii eai sáhte goassege čohkkedit vuordit vástádusa Sámedikkis, muhto fertejit álggahit prošeavtta ovdal go dihtet ožžot go dasa ruhtadoarjaga.</p>
<p>Eará hástalus lea ođđa vistti ruhtadeapmi. Dál geavaha giellaguovddáš lanjaid gos ovdal lea leamaš mánáidgárdi. Doppe ii gávdno luohkkálatnja/kurselatnja ja lea beare unnán sadji stuorát joavkkuide. Danin sii šaddet dávjá juohkit stuora kursejoavkkuid unnit joavkkuide, ja dat gáibida eanet barggu. Maiddái gievkkan lea beare unni kursedoaimmaide. Gielddas ii leat ruhta ruhtadit ođđa vistti.</p>
<p>Giellaguovddáža bargamušaid ja giellakurssiid ulbmiljoavku leat vuosttažettiin gieldda ássit. Álggos sii lágidedje kurssiid dušše gieldda bargiide, muhto dađistaga sii fállagohte daid buohkaide. Gielda lea vuoruhan mánáid ja nuoraid giellaealáskahttenbargguin, ja oaidná dehálažžan ahte eandalii nuorra váhnemat besset daid giellakurssiid čuovvut maid dárbbašit. Ovdal ožžo buot bargit gielddas geat hálidedje bálkkáin friddja barggus vai besset giellakurssiid čuovvut. Muhto dat šattai nu divrras ahte gielda šattai rievdadit dien ortnega.</p>
<p>Giellaguovddáš ovttasbargá dávjá Deanu giellaguovddážiin go lágidit giellakurssiid dahje earalágan kurssiid, ja lea maid lágidan giellakurssiid Čáhcesullos ja Mátta‐Várjjagis. Muhto go eai leat doarvái bargonávccat guovddážis, de sii leat šaddan vuoruhit doaimmaid mat leat gieldda ássiid várás. Sis livččii almmatge áigumuš viiddidit doaimma nu ahte šattašii regionála giellaguovddáš, danin go 44 oidnet ránnjásuohkaniid dárbbuid, mat dávjá váldet oktavuođa go dárbbašit giellaguovddáža gelbbolašvuođa.</p>
<p>Kursset maid eanemusat jearahit leat álgokursset ja lohkankursset (ovddemustá vuorasolbmuide). <span type="quote" xml:lang="swe">«Duhkoratta»</span> doaibma lea hui geasuheaddji. Giellaguovddážis lea maid lagas ovttassbargu skuvllain. Skuvla čuovvo sámi gávcci jahkeáiggi, ja guovddáš lea mielde plánemin ja čađaheamen iešguđetlágan fáddábeivviid mat dien gávcci jagiáiggi oktavuođas lágiduvvojit. Mihttomearrin lea nannet sámegielat ohppiid giela. Informánttat oahpahussuorggis lohket ahte oahppit ožžot hui ollu ávkki giellaguovddáža ja skuvlla ovttasbarggus. Skuvla oainnášii stuora dárbbu viiddidit dien ovttasbarggu, muhto go guovddážis eai eat doarvái bargonávccat, de ferte guovddáš vuoruhit ohppiid geain lea sámegiella vuosttašgiellan. Giellaguovdáš muitala ahte maiddái sámi mánáidgárdi lea hálidan oažžut áigái sullasaš ovttasbarggu, muhto sis ii leamaš vejolašvuohta dan vuoruhit. <em type="bold">6.4 Doaimma ruhtadeapmi </em>Giellaguovddáža doaimma ruhtada Sámedikki vuođđodoarjja (2002 rájes). Guovddáš ruhtada daid iešguđetlágan bargguid ja prošeavttaid prošeaktaruđaiguin maid ohcá Sámedikkis. Guovddáš oažžu maid jahkásaččat doaibmadoarjaga Finnmárkku fylkagielddas. Giellaguovddáš ii oaččo gieldda guovttegielatvuođadoarjaga. Muhto go guovttegielatvuođadoarjja geavahuvvo ruhtadit giellakantuvrra doaimmaid, nugo giellakurssiid, de sáhttá lohkat ahte oassi dain ruđain aŋkke geavahuvvo giellaguovddážii. Vaikko giellaguovddážis ja giellakontuvrras lea ge formálalaččat goappás ge sierra ruhtadeapmi, de ii sáhte dan guovtti bargosaji doaimmaid nu čielgasit sirret. </p>
<p>Okta informánttain lohká ahte prošeaktadoarjagiid haga ii birgeše guovddáš, ja prošeaktaruđaid haga ii sáhtáše guovddáš lágidit buot doaimmaid. Vuođđodoarjja geavahuvvo ovtta virggi ruhtadeapmái ja gokčat guovddáža hálddahusgoluid. Informántta mielas lea buorre go vuođđodoarjja lea seamma ollu juohke giellaguovddážii. Dat maid sii váillahit, lea ovdánahttindoarjja dahje prošeaktadoarjagat guhkit áigái. Dan sadjái go bargat prošeavttaiguin mat bistet dušše 1 jagi ain hávális, sáhtáše ovdamearkkadihte leat 5‐jagi prošeavttat. De beasašii giellaguovddáš veaháš guhkit áigái ráhkadit sihkkaris plánaid ja doaibmarámma. <em type="bold">6.5 Doaimma ulbmil ja beaktu </em>Gieldda informánttat deattuhit ahte giellaguovddáža ásaheapmi ja guovttegielatvuođadoarjagat leat dat buoremus mii sámi servodahkii lea dáhpáhuvvan maŋemus 30 jagis.Unjárgga gielddas lea ollu dáhpáhuvvan, olbmot leat oažžugoahtán giela fas ruovttoluotta ja mii oaidnit ahte sámegiella lea ožžon ođđa ja buori árvvu. </p>
<p>Ollu informánttat olggobealde suohkana lohket giellaguovddáža hui mávssolaš bargosadjin mii ovddida sámegiela gielddas. Unjárgga Sámiid Searvi čállá čuovvovaš gulaskuddanvástádusa Unjárgga gieldda 2011‐2014 giellaplánii: <span type="quote">«Mii áigut eandalii geassit ovdan dan earenoamáš barggu maid Isak Saba Guovddáš bargá; go fállá kurssiid, ásaha giellabáikkiid, ovddida giellaveahkkeneavvuid, čohkke gielladieđuid ja dadjanvugiid Siskkit Várjjatvuonas ja láhčá muđui giellafálaldagaid stuorráide ja smávvaide»</span>. Muhtun informánttat balle dattege veaháš das ahte sáhttá šaddat nu ahte duvdigohtet buot sámegielovdánahttima giellaguovddáža ovddasvástádussan, dasgo dat lea ášši maid juohkehaš ferte dovdat iežas ovddasvástádussan, jus gielda galgá lihkostuvvat oažžut sámegiela seammadássásaš giellan go dárogiella. 45</p>
<p xml:lang="eng"><em type="italic">Norut ‐ Northern Research Institute, Alta </em></p>
<p>Go geahččat dasa man bures giellaguovddáš vuhtiiváldá dásseárvvu iežas bargguin, de oaivvilda okta informánttain ahte giellabargu oppalohkái lea nissonolbmuid fágasuorgi. Goasii buot bargit leat nissonolbmot, ja buot kurssiin leat nissonolbmot eanetlogus.</p>
<p>Sii eai geavat gažadanskoviid iskat man duhtavaččat geavaheaddjit leat, muhto guláskuddet dan dábálaččat go eahpeformálalaččat ságastallet olbmuiguin geat ovdal leat čuvvon kurssiid jnv. Diekkár ságastallamiin cavgilit dávjá olbmot bargiide makkár sávaldagat sis leat ja makkár áigeguovdilis prošeavttaid sáhtáše álggahit.</p>
<p>Guovddáš ii doala makkárge eará oktavuođa Sámedikkiin go dan ahte diggi dohkkeha raporttaid ja rehketdoaluid ja juolluda ruđaid. Sii leat duhtavaččat go leat ieža beassan muosis bargat logi jagi ja hukset giellaguovddáža.</p>
<p>Giellaguovddáža informánttaid mielas lea giellaguovddážiid fierpmádat hui ávkkálaš deaivvadanbáiki giellaguovddážiidda. Lea earenoamáš dárbu beassat lonohallat vásáhusaid ja muitalit doaimmaid birara maiguin leat bargamin, de sáhttet oažžut ođđa fuomášumiid ja ođđasis smeihttat iešguđetlágan doaimmaid ja láigidemiid. <em type="bold">6.6 Árvvoštallan </em>Mii árvvoštallat ahte sámegiella manná dál miha eanet miehtebiggii go ovdal lea dahkan, ja máŋggas informánttain oaivvildit ge ahte giellaguovddáža bargu lea leamaš váldofápmun giela ealáskahttimis ja sámegiela nannenbargguin Unjárgga gielddas. Giellaguovddáža váilevuođat gusket ruhtadeapmái ja dasa ahte váilot olmmošlaš bargonávccat. Lea eanet dárbu sin doaimmaide ja bargguide, ja eanebut ohcalit daid, sihke gielddas ja olggobealde gieldda, ja giellaguovddážis eai leat ge návccat buot čuovvolit daid bargonávccaiguin mat sis dál leat fidnemis. Danin lea váttis bargagoahtit viidátbut regionála doaibman. </p>
<p>Go bálddastahttá eará giellaguovddážiiguin, de orro dákkár organiserema mii lea oassin gieldda doaimmain váttis olggobeale olbmui ipmirdit; das leat máŋga sámi ovttadaga, main leat máŋga ruhtadeaddji ja seahkesearvális barggut, muhto dat orro doaibmamin bures sin mielas geat barget doppe. Geavaheddjiide; geat leat gielda ja gieldda ássit, ii oro dát mohkkás ja váttis organiseren váikkuheamen unohasat, danin go guovddáš fállá olbmuide buriid fálaldagaid oppalohkái. Min mielas dat nanne giellaguovddáža go lea ná lagas ovttasbargu gieldda giellakontuvrrain, nu ahte dan láhkái nákcejit bagonávccaid buoremusat geavahit, ja ožžot maid stuorát fágabirrasa mii lea buorre giellaovddidanbargui. 46 <em type="bold">7 Deanu giellagáddi– Deanu sámi giellaguovddáš 7.1 Duogáš dasa manná giellaguovddáš ásahuvvui </em>Badjedeanus (boares Buolbmágis) lea giella ja kultuvra hui nanus, muhto Vuolledeatnu, Sieiddás davásguvlui, lea árbevirolaččat leamaš dárogielat guovlu. Liikká lea dáruiduhttin báidnan dálá váhnenbuolvva nu ahte sii eai leat beroštan sámegielas, ja boađus das leat ahte ollu otná rávisolbmot ipmirdit sámegiela, muhto eai máhte hupmat dan giela. Muhtun bearrašat leat duohtavuođas golmmagielagat, danin go orrot Suoma lahka ja sis lea álo leamaš oktavuohta nuppebeal ráji olbmuiguin. Oassi sámi álbmogis gullet boazodoallokultuvrii, ja earát leat ges čadnon eanadollui ja Deanujoga guolásteapmái. Ovdal go Deatnu searvvai sámegiela hálddašanguvlui, de ledje hirbmat riiddut gaskal sin geat dorjo sámivuođa ja sin geat barge sámiid vuostá. Vuostálastit ealáskedje fas 1997:s, go gielda válddii atnui sámi oahppoplána, ja boađus dain riidduin lei ahte ásahuvvui priváhta Montessoriskuvla. Gielda bargá sámegiela nannemiin ja oččoda buot olbmuid gielddas dohkkehit sámegiela. Okta vuohki leamaš hukset gieldda institušuvnnaid guovdu gielddaguovddáža Deanu šalddis. Earet eará fárrehedje sii sámeskuvlla Buolbmágis Deanu šaldái, vai šaddá eanet oainnusin. </p>
<p>Giellaguovddáš lea Birasvisttis, guovddážis Deanu šalddis, gos maiddái lea girjerájus ja kinu. Deanu sámi giellaguovddáš galgá leat veahkkin seailluhit ja ovddidit sámegiela ja kultuvrra beaivválaš eallimis ja almmolaš oktavuođain. Giellaguovddáža váldoulbmiljoavku lea Deanu álbmot. <em type="bold">7.2 Organiserenmálle válljen </em>Giellaguovddáš ásahuvvui gielddaprošeaktan 1999:s, ja gielddastivrras lei politihkalaš digaštallan gos iešguđetlágan čovdosiid digaštalle maid vuođđun lei ahte guovddáš galgá leat oassin gieldda doaimmain. Sii gehčče maid movt eará giellaguovddážat ledje organiserema čoavdán. Guovddáš ásahuvvui sierra ovttadahkan mii organisatuvralaččat čadnui SEG doaimmaide (Sámi Ealáhus‐ja ovddidanguovddáš) bissovaččat 2002:s. SEG lea oasussearvi, mii ásahuvvui 1996:s, gielda lea váldooamasteaddji, muhto das leat maid mieldeoamasteaddjin golbma gieldda suomabealde, ja okta sámi lágádus lea oasusoamasteaddjin. Ovdal dien lei gielda juo čielggadan giellaguovddáža ásaheami, ja dat namuhuvvui Deanu gieldda guovttegielatvuođaplánas 2001‐2003. Dan áiggi lei lunddolaš bidjat giellaguovddáža oassinSEG doibmii, maid gielda juo oamastii ja nu sáhtii ge doallat bearráigeahču. Giellaguovddáža oktavuohta Deanu gildii lea formálalaččat ordnejuvvon Deanu gieldda ja SEG ovttasbargošiehtadusas, mii maŋemus rievdaduvvui 2009:s. Šiehtadus lea hui viiddis, ja gielda oaivvilda ahte lea dárbu dan ráhkadit dárkileabbon, eandalii maŋŋel go Sámediggi rievdadii guovttegielatvuođadoarjagiid juolludaneavttuid. Lea dárbu oainnusindahkat ahte gieldda doarjja guovddážii boahtá guovttegielatvuođadoarjagis, ja geavahuvvo dihto prošeavttaide ja doaimmaide. Šiehtadusas čujuhit maid referánsajovkui mii galgá gieldda sávaldagaid doaimmahit giellaguovddážii. Muhto diet joavku ii leat leamaš doaimmas, ja loahpageahčen 2010 válljejedje ođđa olbmuid dan jovkui. Gielda lea dál bargamin aktiivvalaččat giellaguovddáža ektui, ja áigu geahčadit buot beliid organiseremis fas ođđasis. </p>
<p>Gielddas leat guokte giellakonsuleantta geat doaimmahit bargguid maid gielddas fertejit bargat, nugo dulkot ja jorgalit čállosiid. Sudnos lea liikká lagas ovttasbargu giellaguovddážiin, ja giellaguovddáš sáhttá maid stuorát jorgalanbargguid bargat gieldda ovddas jus ieža eai astta. Sis lea maid lagas 47</p>
<p><em type="italic">Norut ‐ Northern Research Institute, Alta </em>ovttasbargu juohke háve go sámi giellaplána galgá ođasmahttejuvvot ja bargojuohkin galgá doaimmahuvvot. </p>
<p>SEG doaimmas leat oktiibuot 7 bargi, ja ollugat sis geavahuvvojit árbečeahpin giellaguovddáža doaimmain. Eai leat makkárge čielga rájit gaskal SEG ja giellaguovddáža doaimmaid, ja earenoamážit giellaguovddáža ovdánahttinbargu (prošeaktabargu) dahkko lagas ovttasbarggus SEG‐bargiiguin. <em type="bold">7.3 Giellaguovddáža doaibma </em>Guovddáš lea huksejuvvon danin vai galgá bálvalit gieldda ja dan álbmoga dan láhkái ahte lágida giellakurssiid, ja lea čađat dárbu álgokurssiide. Dáhpin leamaš lágidit eahkeskurssiid čakčat ja beaivekurssiid giđđat. Álgu lea álggahalliide kurse gos galget gulahallama oahppat, dat bistá 150 diimmu. Kurse sisttisdoallá ollu praktihkalaš bargguid. Joatkkakurse lea eahketkurse mii bistá 30 diimmu, ja lea sin várás geat ovdalaččas máhttet veaháš sámegiela. Go lea čuvvon kursse unnimustá 70 %, de oažžu kurseduođaštusa. 2010 rájes searvvai maid Deanu giellaguovddáš Sámedikki 5‐jagi rávisolbmuidoahppoprográmmii, maid Sámi allaskuvla goziha. SAAL‐kurse hukse seamma oahppoávdnasiidda go Álgokurse, muhto dat addá gelbbolašvuođa ja vejolašvuođa ohppiide čađahit eksámena. Go Sámi allaskuvllas ii šat lean kapasitehta čuovvut dieid kurssiid davvisámi guovllus, de fertii giellaguovddás ohcagoahtti ođđa ovttasbargoguimmiid vai sáhttá joatkit gelbbolašvuođakurssiiguin. Dál lea ge guovddáš bargagoahtán ovttas Isak Saba guovddážiin Unjárggas, ja ovttas sii fállet kurssiid maid jođiheamis lea mielde Romssa universitehta. Giellalávgun lea maid geasuheaddji fálaldagat sidjiide geat máhttet veaháš sámegiela ovdalaččas dahje geat ovdal leat čuvvon kurssiid. Kurse lea oalle muddui huksejuvvon praktihkalaš bargguide, ja ollu doaimmat leat olggu ovddas, luonddus. Kurseoasseválddit čoahkkanit olles vahku dakka maŋŋel Mihcamáraid. Dát doaibma lágiduvvo ovttas Isak Saba guovddážiin Unjárggas ja Finnmárkku fylkagielddain. </p>
<p>Deanus lea kurseoasseválddiid lohku njiedjan. Lea šaddan earenoamáš váttis oažžut olbmuid astat čuovvut kurssiid beaivet, ja muhtumat leat ge heaitán. Seammás leat eará suohkaniin ohcalan kurssiid, dakkár báikkiin gos eai leat eará giellaguovddážiin doaimmat. Danin leat ge Deanu giellaguovddážis doaimmat maiddái iežas gieldda olggobealde. Muhtun jagiid dás ovdal doalai giellaguovddáš giellakurssiid Bearalvágis ja Njeareveajis, ja guovddáš lea oalle jámma doallan kurssiid Finnmárkku fylkagieldda bargiide Čáhcesullos. Diekkár kurse lea aitto leamaš, ja ledje eanet obmot geat livčče hálidan searvat go kursses ledje sajit. 2011 čavčča lágiduvvui eahketkurse mii lei hui geasuheaddji (63 dieđihedje kursii), mii sáddejuvvo jietna‐govvakursen sihke Girkonjárgii ja Čáhcesullui. Isak Saba guovddáš lea miha lagabus dien guovtti gieldda, muhto go Unjárgga giellaguovddážis ii lean kapasitehta lágidit kurssiid ránnjágielddain, de sii šihtte Deanu giellaguovddážiin, ahte sii lágidit daid. Go nie viidát lea doaibman olggobealde gieldda, de lea diehttelas čuohcan daid fálaldagaide maid guovddáš sáhttá fállat iežas gielddas. Sii leat lágidan giellakurssiid beaivet, muhto lea oalle guhkes áigi dan rájes leamaš eahketkursset Deanus. Dat eai leat lágiduvvon 2008 rájes.</p>
<p>Mánát ja nuorat leat ulbmiljoavku maid leat olahan ollu iešguđetlágan doaimmaiguin. Dat leat dakkáraš doaimmat go identitehtaásaheaddji prošeavttat nugo designgilvu, juoiganbottut, rájáidrasttideaddji sámi giellagoađástallan nuoraide, ja vel Ovttas!, mii lea skuvllaid ja mánáidgárddiid sámegielovttasbargu Deanuleagis. Das leat ollu ovttasbargit sihke skuvladásis ja gielddadásis Deanus ja Davvi‐Suomas. 48</p>
<p>Giellaguovddáš lea bargan ollu iešguđetlágan tearbmaprošeavttaiguin, lea čohkken láhkasániid Sis‐ Finnmárkku diggegoddái, čohkken doahpagiid gielddabálvalusaide, ja sániid ja dadjanvugiid mat gullet luossabivdui ja muohta‐ja dálvesániid – maid vuođul maiddái leat ráhkadan smávva girjjáziid maidda lea stuora beroštupmi. Gieskat almmuhii guovddáš maiddái aibbas ođđa app mas leat muohtasánit sámegillii. Guovddáš ráhkada maid kalaendara juohke jagi. Bargguid juogadeapmi orro leamen hui vuogas, giellaguovddáš bargá olggosguvlui doaimmaid ja giellakonsuleanttat čovdet gieldda siskkáldas dárbbuid, jorgalit čállosiid ja dulkojit dárbbu mielde.</p>
<p>Giellaguovddáš muitala ahte sii eai leat oalát lihkostuvvan giellakafea lágidemiin, dasa leamaš unnán beroštupmi olbmuin. Sii leat maid vásihan ahte ferte hui dárkilit smiehttat guđemuttos áiggi jagis kurssiid lágida. Giđđat, cuoŋománus/miessemánus lea váttis oažžut olbmuid searvat, ja fas čavččabealde, borgemánus/čakčamánus go ollu olbmut leat lubmemin, bivddus dahje eará bargguin maid dieid áiggiid lávejit doaimmahit. Guovddáža áigumuš lea vel eambbo vuoruhit muhtun ulbmiljoavkkuid boahttevuođas, namalassii vuorasolbmuid ja mánáidgárdemánáid.</p>
<p>Guovddážis leat dál guokte bargi, muhto sii leat muhtun áiggiid leamaš golmmas. Guovddáš atná ollu ávkki SEG bargiin, geat sáhttet bargat giellaguovddáža prošeavttaiguin. Sáhttá leat oalle hástalus fidnet bargiid geain lea nu buorre formálalaš oahppu sámegielas, ahte sáhttet kurssiin oahpahit, muhto seammás leat maid deattuhan guvlui gullevašvuođa. Giellaguovddážis leat áiggiid čađa bargan eanas Detnui gullevaš olbmot. Muhtun kursset leat lágiduvvon eahkeskursen, ja sáhttá leat váttis gávdnat oahpaheddjiid geat astet eahkediid bargat. Danin leat ge muhtun prošeavttaide bálkáhan olbmuid bargui oanehisáiggi šiehtadusain. <em type="bold">7.4 Doaimma ruhtadeapmi </em>Giellaguovddáš oažžu doaibmadoarjaga Deanu gielddas, Sámedikkis ja Finnmárkku fylkasuohkanis. Dasa lassin čađahit sii prošeavttaid maidda ožžot olggobeale ruhtadeddjiin doarjaga. SEG ruhtada ollu prošeavttaid maid giellaguovddáža bargit čađahit. Leat maid čađahuvvon dakkár kursset maid earát leat álggahan ja maidda leat eará ásahusain ožžon ruhtadoarjaga, ja leat de sirdojuvvon giellaguovddážii (tearpmat almmolaš bálvalusaide, láhkagiella ). Sámediggi lea deháleamos prošeaktaruhtadeaddji, ja giellaguovddáš lohká dikki jahkásaš vuoruhemiid hui dárkilit, gávnnahan dihte lea go dárbu ovddidit áigeguovdilis doaimmaid maid sáhtášii čađahit, juogo dábálaš doaibmaruhtademiin dahje liigedoarjagiiguin. Guovddáš ii oaččo gal álo doarjaga maid ohcá, muhto lea seammás maid oaidnán ahte lea vejolaš oažžut doarjaga dakkár fuomášumiide maid mat eai leat vuoruhuvvon. Guovddáš lea maid «Ovttas! prošeavtta jođiheaddji, masa earet eará leat ožžon internašuvnnalaš doarjaga EU Interreg prográmmas. <em type="bold">7.5 Doaimma ulbmil ja beaktu </em>Informánttaid mielas lea giellaguovddážis leamaš dehálaš doaibma sámegiela gelbbolašvuođa huksejeaddjin áiggiid čađa, ja lea nagodan váikkuhit dasa ahte eanebut leat dohkkehišgoahtán sámegiela. Statistihkas oaidnit ahte mánáid lohku geain lea sámegiella skuvllas ja mánáidgárddis lassána, ja dat leat hui buorre mearka mii čájeha miellaguottuid rievdama, ja váhnenbuolva soaitá ožžon vejolašvuođa oažžut mánáid oahppat giela maid ieža eai beassan oahppat. Guovddáš lea okta moatti sámi institušuvnnas mii lea oalle oidnosis gielddas. Liikká leat máŋggas geat čujuhit dasa ahte guovddáš ii leat doarvái oidnosis lagas servodagas, ja eandalii maŋemus áiggiid go leat nu ollu doaimmat leamaš olggobealde gieldda, de lea guovddáža doaibma gielddas leamaš oalle čihkosis. Muhtumat váillahit praktihkalaš bargamušaid mat sáhttet čohkket olbmuid ja nu sáhtášii olahit eará 49 </p>
<p><em type="italic">Norut ‐ Northern Research Institute, Alta </em>ulbmiljoavkkuid. Guovddáža iežas bargit namuhit nuoraid giellagoađástallama dehálaš doaibman, mii lea báiki gos giela sáhttá geavahit. Giellakafea maid guovddáš lea lágidan ovttas sámeskuvllain,ii leat geasuhan nu ollugiid go livčče sávvan. </p>
<p>Giellaguovddáš ii čále maidege dásseárvvu birra iežas jahkedieđáhusain, muhto čállá ahte leat arvat eambbo nissonolbmot go dievddut geat kurssiid čuvvot. Guovddáža jođiheaddji lea dievdu ja prošeaktamielbargi lea nissonolmmoš.</p>
<p>Sii čađahit čálalaš árvvoštallama maŋŋel go giellakurssiid leat čađahan, ja guovddáš geahččala heivehallat lágideami oasseválddiid sávaldagaid mielde. Sii geat čuvvot jietna‐govva kurssiid, dieđihit ahte sáhttá leat oalle lossat bargat diekkár vuogi mielde. <em type="bold">7.6 Árvvoštallan </em>Sámi giellaguovddáš Deanus lea dakkár birrasis gos leat buorit vejolašvuođat ovddidit miellagiddevaš prošeavttaid, ja sii olahit miehtá Nuorta‐Finnmárkku go ovttasbarget Unjárgga giellaguovddážiin. Go nie viidát leat doaibman maŋemus jagi, de dat lea muhtun muddui čuohcan guovddáža iežas ruovttugieldda doaimmaide. Dat govvida man váttis sáhttá vuoruhit doaimmaid, go galgá maid čoavdit daid giellakursedárbbuid mat olggobealde gieldda leat, mat dađistaga lassánit. SEG goavddi vuolde lea buorre leahket, go de sáhttá atnit ávkin olles organisašuvnna gelbbolašvuođa ja kapasitehta. Dát lea earenoamáš mávssolaš suomabeale radjeguovlluid ovttasbarggus Deanuleagis. </p>
<p>Giellaguovddáš doaibmá gielddas mii lea oassi sámegiela hálddašanguovllus, ja danin lea ge gieldda bálvaleapmi okta guovddáža deháleamos bargguin. Muhto gielda sáhtášii boahttevuođas čielgaseappot oažžut ovdan makkár bálvalusaid sii dárbbašit giellaguovddážis, sihke danin vai duhtada Sámedikki, mii hálida oaidnit eanet ovdáneami guovttegielatvuođadoarjagiid geavaheamis, muhto maiddái danin vai movttiidahttá eanet gielddabargiid čuovvut giellaguovddáža kurssiid. Sáhttá leat nu ahte OS oganiserenmálle, mas gielda lea váldooamasteaddji, soaitá dagahit liige hástalusaid mat gusket dasa movt gielda vuoruha juohkit guovttegielatvuođadoarjagiid giellaguovddážii. Giellaguovddáža ja gieldda guovtti giellakonsuleantta bargojuohkin orro doaibmamin bures, giellaguovddáš bargá olggosguvlui doaimmaiguin, ja giellakonsuleanttat bálvalit fas gieldda siskkáldas dárbbuid, jorgalit ja dulkojit dárbbu mielde. 50 <em type="bold">8 Gáisi Giellaguovddáš – Sámi giellaguovddáš Romssas 8.1 Duogáš dasa manne giellaguovddáš ásahuvvui </em>1995:s mearridii Romssa gielda sámi kultuvrii ja ealáhussii doaibmaplána6 . Dalle evttohedje guokte doaimma; dieđihit Moskavuona guovllu sámi ovddidanfoandda doaibmaguvlui ja ásahit sámi giellaguovddáža Moskaluktii. Vuosttaš áigumuš ollašuvai 1997:s, ja giellaguovddáš čatnasii formálalaččat Sámedikki doarjjaortnegiidda go 2004:s oažžugođii Sámedikkis vuođđodoarjaga. Giellaguovddáža vuođđu ásahuvvui sámegielprošeavttain maid suohkan čađahii Moskavuonguovllus 2002:s. Dan prošeavttas kártejedje man viidát sámegiella lei diein guovlluin anus, ja maiddái makkár gielalaš ja kultuvrralaš beroštumit dan guovllus ledje. Giellaguovddáža asaheapmi Moskaluktii vulggii ge das go dan guovllus ledje mearrasámi árbeverut nannosat, ja ledje maid áŋggirdeaddjit ja sámi organisašuvnnat mat dieinna prošeavttain barge, mat oččodedje giellaguovddáža dohko. Guovddáš lea giliviesus maid suohkan oamasta, ja lea guovdu gili. Giellaguovddáža lanjat leat jur bajábealde skuvlla. <em type="bold">8.2 Organiserenmálle válljen </em>Go ledje vuos oažžugoahtán bistevaš doarjaga Sámedikkis, de bargagohte oažžut suohkana ja Romssa fylkka maid fárrui, mat dasto dovde geatnegasvuohtan juolludit doaibmadoarjaga. Guovddáš ásahuvvui suohkanii ossodahkan, falástallan‐ja kultursuorgái. Dat mearkkaša ahte suohkanis lea bargiide ovddasvástádus, ja maiddái virgáibidjanovddasvástádus, ja maiddái rehketdoallu ja latnjadilli lea suohkana ovddasvástádus. Lea máŋgga dáfus hui buorre go nie lea, de eai dárbbaš bargit atnit nu ollu áiggi ruhtahommaide, ja ruhtadilli maid lea sihkkareabbo jus muhtomin geavvá nu ahte golaha beare ollu. Leat máŋggalágan oaivilat dasa lea go falástallan‐ja kultuvrra vuollásaš organiseren buoremus čoavddus, go livččii han maid heiven válljet oahpahusossodaga. Almmatge čujuhit muhtumat dasa ahte sáhttá leat buoret bissot dakkár ossodaga vuollásažžan man bargamušat eai leat lágain mearriduvvon doaimmat. </p>
<p>Álggos lei guovddážis oktavuohtajoavku Romssa suohkanis mii lei fárus ovddideamen guovddáža doaimmaide sisdoalu, muhto Sámediggi gáibidii nammadit sierra stivrra. Dat válljejuvvui 2007:s, ja stivrras leat 5 fásta lahtu. Guokte báikkálaš sámi searvvi árvaleaba goabbáge ovtta áirasa, suohkanis lea okta áirras ja guokte áirasa sáhttet earát evttohit. Guovddáža beaivválaš jođiheaddji lea stivrra čálli. Njuolggadusain daddjo ahte stivrras lea čađačuovvu ovddasvástádus gozihit guovddáža doaimmaid. Almmatge muitaluvvo ahte stivrras ii leat nu viiddis mandáhtta. Stivra buktá viššalit árvalusaid ja ovddida ođđa jurdagiid, muhto lea suohkana kulturhoavda ja beaivválaš jođiheaddji geain lea loahpalaš mearridanváldi. Stivrras leat áiggiid čađa leamaš eanas moskavuotnalaččat, muhto gieskat molso stivrajođiheaddji, ja de bođii stivrii <span type="quote">“gávpotlaš”</span> jođiheaddjin. 2009.s ráhkadedje guovddážii dovdomearkka ja 2010:s navde guovddáža Gáisi Giellaguovddáš. Ággan dasa manne molso nama, lei ahte giellaguovddáš dárbbaša dakkár nama mii dan čatná dan guovllu eatnamiidda, gillii ja kultuvrii, ja maiddái vai šaddá eanet oainnus iežas doaibmaguovllus. 6 Romssa Sámiid Searvi lea dan plána ráhkadan, maid suohkan mearridii váldit atnui. 51</p>
<p><em type="italic">Norut ‐ Northern Research Institute, Alta </em><em type="bold">8.3 Giellaguovddáža doaibma </em>Guovddáš galgá leat regionála ja báikkálaš gelbbolašvuođaguovddáš olles Romssa suohkanii ja muđui dien guovllus. Dat galgá árjjalaččat veahkehit áimmahuššat, ealáskahttit, ovddidit, dokumenteret ja gaskkustit sámegiela ja kultuvrra, áibaida mearrasámi guovlluin. Die lea oalle stuora áigumuš go smiehttá dan man viiddis suohkan lea, man ollu olbmot doppe ásset, ja maiddái dán dáfus go giellaguovddážis lea hui nanu báikkálaš čanastat Moskaluktii, gos lea sullii diimmu mátki Romssa gávpogii. Moskavuona guovllus lea oalle čielga mearrasámi kultuvra, muhto gávpoga sámi birrasa gal leat báidnán sii geat gávpogii leat fárren iešguđet guovlluin, ja geain lea iešguđetlágan sámi kulturduogáš. Eanas doaimmat leat Moskaluovttas, gos lágidit eanas giellakurssiid ja maiddái muhtun eará oanehit kurssiid.Romssa gávpogis lágidit maid oanehis fáddákurssiid, oanehis sámegielkurssiid ja giellaguovddáš lágida maid doaluid ovttas sámi organisašuvnnaiguin. Giellaguovddáš ii leat maŋemus jagiid oppanassiige lágidan guhkit giellakurssiid gávpogis. Lea váttis gávdnat oahpaheddjiid, go lea stuora gilvu oažžut sin, ja gávpogis leat maid earát geat fállet kurssiid. Leat lágidan kurssiid ránnjásuohkanis Báhccavuonas. Giellaguovddáš galgá bálvalit suohkanhálddahusa go ohcalit sámi giella‐ja kulturveahki, muhto dat ii leat formálalaš ovttasbargu. Lea juohke ovttadatjođiheaddji duohken fuomášit sáddet bargiidis giellaguovddáža kurssiide. Dearvvašvuođa‐ja girjerájusbargit leat ovdamearkkadihet leamaš vásedin kursses. </p>
<p>Kursset lágiduvvojit Moskaluovttas, mii lea giellaguovddáža váldo doaibmabáiki. Ovdal lágidedje giellakurssiid modulaid mielde ja čuvvo Davvin oahpponeavvuid, ja maŋŋil ožžo vejolašvuođa čađahit eksámena joatkkaskuvlla C‐dásis. Giellaguovddáš searvvai 2011:s Sámedikki 5‐jagi rávisolbmuidoahppoprográmmii, ja sis lei buorre ovttasbargu Sámi allaskuvllain go čađahedje guokte SAAL‐kursse mat adde gelbbolašvuođa (22 studeantta čađahedje eksámena). Moskaluovtta giellabargit čađahedje daid kurssiid. Sii válljejedje daid doallat eahketkursen ja vahkkoloahpaid, danin go dihte juo ahte oasseválddit eai oaččo barggus virgelobi bálkkáin. Go Sámi allaskuvllas ii šat lean kapasitehta veahkehit lágidit kurssiid davvisámegielas, de fertii giellaguovddáš ohcat ođđa ovttasbargoásahusa, ja válljii ge dasto ovttasbargagoahtit Sámi giellateknologiija guovddážiin (Giellatekno) mii lea Romssa universitehtas. Go de maŋŋil šattai aŋkke vejolašvuohta ovttasbargat Sámi allaskuvllain (nugo muhtun eará giellaguovddážat ge), dušše eará ruđalaš čovdosiiguin, de eai šat sáhttán geassádit šiehtadusain maid ledje dahkan Universitehtain. Dat eaddudii ja hearddohuhtii. Guovddáš lea maid lágidan giellalávguma sidjiide geat ovdal leat čuvvon kurssiid, ja maiddái eará joavkkuide geat ovdalaččas máhttet veaháš sámegiela, ja maiddái nuoraide geain lea sámegiella skuvllas. Lágiduvvojit maid jahkásaččat ohppiiddeaivvadeamit buot ohppiide geain lea sámegiella Romssa vuođđoskuvllas. Mánát ja nuorat leat leamaš dehálaš ulbmiljoavku, sihke Moskaluovtta ja olles Moskavuona nuorat ja maiddái nuorat miehtá suohkana.</p>
<p>Lassin giellakurssiide lea guovddáš maid bargan fáddákurssiiguin maid sisdoallu leamaš mearrasámi árbevierut Moskavuonas. Dat leamaš dakkár kursset go gáktegoarrun, duodji, borramušráhkadeapmi, niibeduddjon, boagángoarrun, muitalanárbevierut jna. Diekkár veaháš oanehit fáddákusset leat lágiduvvon Moskaluovttas, ja diekkár doaimmain besset oaidnit ja vásihit ahte sámivuohta ii leat várálaš, ja eanebut dustet dovddastit iežaset sápmái gullevašvuođa. Diein kurssiin leat maid dovddusindahkan giellakurssiid ja oččodan olbmuid daidda searvat. Giellakafea ja iešguđetlágan doalut, nugo guovvamánu 6.beaivi jnv, leat maid mávssolaš deaivvadanbáikkit. Guovddážis lea maid prošeakta mii dokumentere sámi báikenamaid Moskavuonas, ja sii registrerejit sámi kulturmuittuid. Guovddážis livččii dáhttu šaddat čeahpibun dokumenteret dan maid prošeavttain leat bargan vai dat 52 dieđut seailluhuvvoše boahttevuhtii. Nugo ovdamearkkadihte govaid, girjjážiid, plakáhtaid jna. Dán rádjái ii leat sis leamaš kapasitehta ja máhttu dien bargat.</p>
<p>Guovddážis leat leamaš guokte bargi čađat dan áiggi go leamaš doaimmas; beaivválaš jođiheaddji ja giellamielbargi. Giellabargi lea bargan iešguđetlágan virgeproseanttain, dál son lea bargá 80 % danin go sus leat maid sámegieldiimmut báikkálaš skuvllas. Beaivválaš jođiheaddji leat molson golmma geardde, giellabargit leat maid boahtán ja mannan, muhto maŋemus jagiid leat bargit bisánan.Dasa lassin leat ollugat bargan guovddážis diibmobálkkáin veahkkin iešguđetlágan kurssiin ja prošeavttain. Muhtomin leat eanet ja eará háviid eai leat nu ollu liige bargit, 2010:s ledje ovdamearkkadihte 10 olbmo diekkár liigeveahkkin, ja oktiibuot sin bálkkát dahke sullii seamma go okta olles virgi. Go leat unnán bargit, de guovddážis eai leat nu ollu vejolašvuođat olahit miehtá doaibmaguovllu. <em type="bold">8.4 Bargiid fidnen </em>Lea oalle hástalus fidnet bargiid guovddážii, danin go gáibiduvvo ahte bargiin ferte leat formálalaš oahppu sámegielas, ja diekkár gelbbolašvuođa lea váttis gávdnat Moskaluovtta lahkosiin. Ja ii ge leat álki eará báikki olbmuid oažžut dohko fárret. Giellamielbargi lea fárren gillái, ja beaivválaš jođiheaddjis lea juo virgáibidjama rájes 2009:s (álggos gaskaboddosaš beaivválaš jođiheaddji) leamaš kanturbáiki ráđđeviesus gávpogis, ja finada duollet dálle Moskaluovttas. Dat sáhttá maid leat hástalus go jođiheaddji ii leat oahpis dan lagasbirrasii gos giellaguovddáš doaibmá, muhto seammás lea maid buorre go son lea suohkanhálddahusas oidnosis, čuovvo doppe čoahkkimiid ja searvá suohkana áššemeannudemiide mat gusket sámi áššiide. Sáhttit dás namuhit guokte hui dehálaš ášši. Beaivválaš jođiheaddji lei njunnošis ráhkadeamen Sámegiela doaibmaplána 2012‐16, mii lei vuođđun suohkana ohcamušši go ozai beassat searvat sámegiela hálddašanguvlui. Nugo muitit, de suohkan gesii dien ohcamuša 2011 čavčča go suohkanii válljejuvvui ođđa politihkalaš stivra. Nubbe stuora ášši mainna beaivválaš jođiheaddji bargá, lea oažžut ásahuvvot sierra sámi kulturviesu Romssa gávpogii. Stivra lea dieid bargguid dorjon, ja dat leamaš dehálaš barggut dan ektui ahte oainnusindahkat sámi dárbbuid miehtá suohkana. <em type="bold">8.5 Doaimma ruhtadeapmi </em>Doaibma oažžu vuođđodoarjaga Sámedikkis. Sámedikki ja Romsas fylkasuohkana ovttasbargošiehtadusa vuođul juolluda maiddái fylkasuohkan doaibmadoarjaga. Dat lea birrasii 2‐ 300.000 kr jahkái. Romssa suohkan juolluda birrasii 3‐400.000,‐, muhto ruhtasummat sáhttet ollu rievddadit jagis jahkái, ja maŋŋel go suohkana organiseren nuppástuvai nu ahte lea gávpotráđđi mii beassá bušeahta stivret, de lea šaddan eanet eahpesihkkaris dilli. Dakkár giellaguovddáža doaimmat, mii lea olggobealde sámegiela hálddašanguovllu, ja danin ii oaččo oasi guovttegielatvuođadoarjagiin, leat áibbas dan duohken ahte oažžu prošeavttaide sierra ruhtadeami olggobeale ásahusain. 2009:s ledje guovddážis 10 prošeavtta maidda ožžo doarjaga, 2010 lohku lea 6. Sámediggi lea áibbas čielgasit dat ásahus mii juolluda eanemus prošeaktadoarjagiid, muhto muhtun prošeavttaide leat ožžon doarjaga Norgga kulturráđis (báikenamat) ja EU interregprográmmas. </p>
<p>Giellaguovddáža informánttaid mielas lea heittot go prošeaktaruhtadeami sáhttá ohcat dušše jahkái ain hávális. Guovddáš dárbbašivččii beassat guhkit áigái plánet doaimmaid vai nákce fidnet kursajođiheddjiid ja olle almmuhit kurssiid viidát. Leat árvvoštallan virgáibidjat ovtta bargi vel guovddážii, jus dieđáše ahte muhtun kurssiide oččoše máŋgga jahkái doarjaga. Maiddái dat ahte Sámediggi rievdada vuoruhemiid jagis jahkái, dagaha hástalusaid doaimmaid jođiheapmái. Dasa 53</p>
<p><em type="italic">Norut ‐ Northern Research Institute, Alta </em>lassin lea hui oanehis áigemearri Sámedikki bušeahta almmuheami ja prošeaktadoarjagiid ohcanáiggi gaskka. Informánta váillaha ákkastallama Sámedikkis go eai doarjja ohcamušaid. <em type="bold">8.6 Doaimma ulbmil ja beaktu </em>Dieđuid čohkkenbargguin leat oaidnán ahte guovddážis lea leamaš hui dehálaš rolla sámegiela ja mearrasámi kultuvrra ealáskahttenbargguin, earenoamážit Moskaluovttas, muhto maiddái olles Moskavuonas. Doaibma váikkuha dasa ahte sámegiella sihke gullo ja oidno, ja deattuhuvvo earenoamážit dat ahte mánát lea ožžon giela ruovttoluotta (1/3 oassi ohppiin leat válljen sámegiela skuvllas). Doaimmas ii leamaš seamma váikkuhus eará báikkiin iežas doaibmaguovllus, muhto searvá gal ollu doaluide Romssa gávpogis, áinnas ovttas eará dehálaš sámi áŋggirdeddjiiguin nugo ovdamearkkadihte sámi váhnenfierpmádagain, Báhpajávrri skuvllain, sámi servviiguin, Universitehtain jna. Giellaguovddáš fállá juohke jagi (Sámi álbmotbeaivvi oktavuođas) suohkana bargiide sámegiel kulturmáhtu ja maiddái oanehit sámegielkursse. Go guovddážis lea bargi ráđđeviesus, de lea suohkana bargiin eanet diehtu guovddáža birra, muhto muđui gal gávpotolbmuin lea unnán diehtu giellaguovddáža birra. </p>
<p>Maŋemus jahkeplánain leat bidjan olluvuođa dáfus mihttomeari guovddáža giellakurssiide ja eará doaimmaide. Dat lea sihkkarit Sámedikki áigumušaid mielde, ja muitala man viidát doaimmat olahit. Muhto diekkár mihttomeari sáhttá leat veaháš váttis olahit danin go Moskaluovtta guovlluin lunddolaš sivaid dihte eai leat nu beare ollu olbmot geaid sáhtášii olahit. Muhto Romssa gávpogis gal sáhttet baicca olahit eatnagiid iežaset oanehis kurssiiguin, gos ásset miha eambbo olbmot, ja doppe lea vejolaš oppa guhkás dien mihttomeari joksat.</p>
<p>Guovddáš doalaha lagas oktavuođa Sámedikki hálddahusain prošeaktaohcamiid oktavuođas. Informánttat oaivvildit ahte lea dehálaš čađat čuovvut mielde makkár nannendoaimmaid Sámediggi álggaha ja movt rievdada vuoruhemiid. Guovddáš lohká hástalussan dan go Sámedikki bušeahta almmuheami – ja ohcanáigemeari gaska lea nu oanehaš. Bušeahtta oktan dan jagi vuoruhemiiguin almmuhuvvo juovlamánus ja ohcanáigemearit leat guovvamánus. Guovddáš lea maid leamaš oktavuođas Sámedikki politihkalaš dásiin, dalle go barge oažžut suohkana sámegiela hálddašanguvlui, ja dan oktavuođas go barget oažžut suohkana sámiide deaivvadanbáikkiid.</p>
<p>Guovddáš lea maŋemus jagi jahkedieđáhusain čállán dásseárvvu birra, leat čállán galles goappáge sohkabealis leat sihke stivrras, bargiid gaskkas ja kurssiin. Stivrra njuolggadusain daddjo ahte galgá leat unnimustá 40 % goappáge sohkabealis, ja dan leat bures čuvvon. Guovddáš lea ožžon Sámedikkis dieđu ahte sii lágidit doaimmaid eanemusat nissonolbmuid várás, geat servet guovddáža giella‐, gáktegoarrun‐ ja dipmaduodjekurssiide ja čalmmustahttet árbemáhtu. Guovddáš buktá dasa veaháš bastilis mearkkašumi; ahte Sámediggi ieš orro darvánan dološ sohkabealsirren vieruide. Lea beare álkis vuohki jáhkkit ahte ovddida dásseárvvu jus lágida eanet niibedahkan‐ ja boagánkurssiid. Giellaguovddáš lea vásihan ahte biebmoráhkadankurssiide servet álo eanet dievdoolbmot, muhto muđui giellakurssiin ja doaimmain mat leat mánáid váste, leat sullii seamma ollu nissonolbmot ja dievddut.</p>
<p>Guovddáš olaha juohke ahkahaččaid ulbmiljoavkkuid, mánáid rájes geain lea sámegieloahppu skuvllas ja gitta vuorasolbmuid rádjái geat álo leat eanetlogus fáddákurssiin. Giellakurssiin lea eanas <span type="quote">«váhnenbuolva»</span>, geain leat mánát (main maiddái soaitá leat sámegieloahppu) skuvllas dahje mánáidgárddis, muhto oasseváldin leat maid studanttat ja penšunisttat. 54</p>
<p>Guovddáš leat geahčalan iskat man duhtavaččat olbmot leat kurssiiguin, ja bivdet ge oasseválddiid vástidit gažaldagaid dihto skovis kursse loahpas, muhto sis eai leamaš rievttes reaiddut dahje gelbbolašvuohta atnit dieid dieđuid ávkin. Sii oaivvildit liikká alddineaset leat dan meare dieđuid ahte sáhttet rievdadit doaimmaid jus lea dárbu, danin go sii ožžot njálmmálaš dieđuid dađistaga ja go ságastallet olbmuiguin praktihkalaš áššiid birra, nugo lanjaid ja áigemeriid birra. <em type="bold">8.7 Árvvoštallan </em>Go bálddastahttá eará giellaguovddážiiguin, de orro Romssa giellaguovddáš oalle ravddasdoaibmi fálaldat mii lea ollu nákcen čađahit vátna resurssaiguin. Guovddážis ii leat nu ollu doaibmanruhta, go lea olggobealde sámegiela hálddašanguovllu, ja danin dárbbaša ge čađat olggobeale ruhtadeami eanas prošeavttaide, ja geavaha ollu áiggi ruhtaohcamiidda. Stuorámus hástalus dáidá leat nagodit gokčat buot dárbbuid mat leat báikkálaččat Moskaluovttas, Romssa gávpogis ja muđui dan geográfalaččat viiddis suohkanis, ja dasa lassin vel ránnjásuohkaniin. Dat ii leat dušše ruđalaš geahččalus, muhto gáibida maid eanet kapasitehta ja gelbbolašvuođa. Lea váttis gávdnat kursaoahpaheddjiid Romssa gávpogis gos muđui leat ollu doaimmat ja gos lea garra gilvu seamma bargiid alde. </p>
<p>Giellaguovddáš gullá suohkana ossodahkii, ja dat organiserenmálle doaibmá oalle bures, muhto sáhttá leat váttis leat oidnosis sihke suohkanhálddahusas ja muđui olles suohkanis. Giellaguovddáš lea organiserejuvvon nu ahte suohkan dan oamasta ja danin lea ge guovddáš suohkana bargoneavvu. Vaikko eai oro gal sin gelbbolašvuođa geavaheamen nu bures go sáhtáše. Stivrras ii oro leamen beare ollu dadjamuš. Dat sáhttá vuolgit sihke das go lea suohkan gii oamasta giellaguovddáža, ja maiddái das go stivrras ii leat vejolašvuohta nu bearehaga váikkuhit doaimmaide. Stivralahtuid válljemis leat deattuhan ahte galget dovdat Moskaluovtta guovllu, ja dat sáhttá boahtán (giella)fágalaš beroštumi sadjái.</p>
<p>Min árvvoštallan lea ahte giellaguovddáš lea moatti jagis čájehan man dehálaš doaibma das lea sámegiela ja Moskaluovtta mearrasámi kultuvrra ealáskahttemis. Leat diehttelas muhtun hástalusat mat čuvvot go guovddáža doaibma lea unna gilážis, nugo bargiid fidnen/gelbbolašvuohta, go báikkálaččat ii gávdno formálalaš gelbbolašvuohta, dan ferte guovddáš viežžat olggobealde gili. Giellaguovddáš lea maid oainnusindahkan iežas eaŋkiláššiin main lea stuora mearkkašupmi olles sámi álbmogii Romssas, go barge oažžut Romssa ohcat sámegiela hálddašanguvlui ja go doaimmahit oažžut suohkanii sámi kulturviesu. Diet leat stuora ja dehálaš prinsihppaáššit, maid bohtosiid ii soaitte jur dalán oaidnit, muhto dat leat dehálaččat sámegiela ja kultuvrra ovddidanbargguin urbána duogážis. 55</p>
<p><em type="italic">Norut ‐ Northern Research Institute, Alta </em><em type="bold">9 Aajege – Sámi giella‐ja gelbbolašvuođaguovddáš 9.1 Duogáš dasa manna giellaguovddáš ásahuvui </em>Lullisápmelaččat leat smávit álbmot mat ásset bieđgguid. Vaikko vel Plassje guovllus lea ge oalle čoahkes lullisámi ássan, de eai leat beare galle giellageavaheaddji gal, ja dáruiduhttin lea leamaš garas guhkes áiggi. Roavvát sáhttá dadjat ahte olles guokte buolvva leat massán giela, ja leat ge báhcán dušše muhtun moadde vuorasolbmo vel geain leamaš sámegiella bajásšaddangiellan. </p>
<p>Go vuos muhtun váhnemat garrasit gáibidedje oahpahusa lullisámegielas mánáidasaset, de oaččui Prahke skuvla 1989:s bissovaš oahppofálaldaga lullisámegielas, muhto oahpahusa rámmaid siskkobealde ledje unnán ovddidanvejolašvuođat. Guokte rektora ovttas sámi berošteddjiiguin barge áŋgirit oažžut doarjaga lullisámegieldoaimmaide, ja 2003:s ožžo ge doarjaga Oahpahusdepartemeanttas Plassjesámegiel oahppoprográmmii. Ulbmil lei ásahit giellaguovddáža mii sáhtii bargagoahtit viidábut giellabargguin go dat maid láhka geatnegahtii skuvlla bargat. Seammás lei maid dehálaš oažžut guovddáža doibmat lahkalaga skuvllain, vai sáhtii ásahit viidát gelbbolašvuođabirrasa.</p>
<p>Aajege Sámi giella‐ ja gelbbolašvuođaguovddáš vuođđuduvvui almmolaččat Plassje suohkanii golggotmánus 2005. Aajege váldoulbmilat leat: 1) Ealáskahttit, seailluhit ja nannet sámegiela ja kultuvrra. 2) Ovddidit ja nannet oahpahusa sámegielas, kultuvrras ja ealáhusain. 3) Váikkuhit oažžut eanet ovttasdoaimma ja fierpmádathuksema. 4) Lasihit máhtu sámi kultuvrra ja servodateallima birra. 2012 giđa ledje Aajege guovddážis vihtta bargi, main okta lei gaskaboddosaš virggis. Lullisámi oktavuođas lea mearkkašahtti ahte buot dien viđa bargis lea sihke formálalaš pedagogalaš oahppu ja maiddái unnimusat 60 oahppočuoggá sámegielas. Guovddáš dovddaha ahte sii áinnas hálidivčče eambbo prošeavttaid, muhto lullisámis leat vátna olmmošlaš návccat, ahte jus virgáibijaše eanet bargiid, de dat čuožášii eará giellabargguide suohkanis. Plassje suohkanis leat buohkat geat barget sámegielain nissonolbmot. Ággan dasa sáhttá leat ahte eanas dievddut leat barggus boazodoalus. <em type="bold">9.2 Organiserenmálle válljen </em>Go Aajege ásahedje, de digaštalle máŋga organiseren‐ ja oamastanmálle. Guovddáža váldo doaibmaguovlu galggai leat geográfalaš golmmačiegat mii gohčoduvvo Plassjesámi guovlun, namalassii Muorahká, Trollheimen ja Engerdal. Lulli‐Trøndelága fylkasuohkan lei hui áŋgirit fárus, ja lei ge álkit bargat fylkasuohkandásis go 12‐14 suohkaniin. Dasa lassin árvvoštalle ahte dáidá leat ávkki dáfus buoremus bidjat Aajege oassin Plassje joatkkaskuvlii, vai skuvla/fylkasuohkan váldá badjelasas bargoaddi‐ja rehketdoalloovddasvástádusa, dihtorvuogádaga jnv., ja de sáhttet Aajege bargit baicca geavahit eanet návccaid iežaset vuođđobargguide. Danin lea ge Aajege Røros joatkkaskuvllas, gos sis leat bargolanjat seamma kanturoasis go Plassje resursaguovddáš, mii earet eará oamasta videokonferánsarusttegiid maid sii láiguhit go galget lágidit gáiddusoahpahusa sámegielas. </p>
<p>Aajege lea ge dasto fylkasuohkana giellaguovddáš man oamsteaddjit leat Lulli‐Trøndelága fylkasuohkan, Hedmárkku fylkasuohkan ja Plassje suohkan, mii bovdejuvvui searvat danin go guovddáš ásahuvvui dohko. Dien golmma ásahusa ovddasteaddjit ja áirras maid Lulli‐Trøndelága ja 56</p>
<p>Hedmárkku Boazosámisearvi ja Lulli‐Trøndelága ja Hedmárkku Saemiej Saervie válljejit, lea Aajege stivrenjoavku.</p>
<p>Min diehtočohkkenmátkkis eat gullan maidege dan birra ahte dákkár oamastanmálle mielddisbuktá makkárge hástalusaid. Čujuhedje baicca dasa ahte lea vuogas go ii leat nu lagas čanastat suohkanii, danin go dat sáhtášii dahkat eahpesihkkaris ekonomalaš dili. Čujuhuvvui maid dasa ahte suohkana ovddasteaddji ii boađe buot áiggiid čoahkkimiidda, ja dat maid lea dagahan ahte eai oro hálideamen nu lagas čanastaga suohkanii. Informánttat sávve nuppástusaid dál go ođđa stivra lea válljejuvvon.</p>
<p>Stivrenjoavkkus lea ráđđeaddi ovddasvástádus. Dat galgá leat veahkkin hábmemin bajitdási strategiijaid, dohkkehit jahkeraporttaid, rehketdoalu, bušeahta ja doaibmaplána. Muhtun ovddasteddjiin leamaš unnán beroštupmi dien bargui, dahje sis lea leamaš unnán gelbbolašvuohta dien suorggis. Danin leat ge sámi organisašuvnnat ja Aajege ieš njunnošis doaimma stivremin fágalaččat. Liikká lohket sii ahte stivrenjoavkku digaštallamat leat ávkkálaččat, ja okta dain ođđa stivralahtuin logai midjiide ahte su mielas lea dás ovddosguvlui hui dehálaš juohkit dieđuid Aajege doaimmaid birra ja dovddusindahkat sin bargguid, ja fievrredit sámi áššiid iežas organisašuvdnii. Stivrenjoavkku čoahkkimiid čuvvot maid Prahke, Elgå ja Røros joatkkaskuvlla rektorat ja Aajege jođiheaddji. Diet skuvllat leat dehálaš institušuvnnat lullisámi oahpahusa oktavuođas, ja nannejit regiuvdnii gullevašvuođa. Rektoriid molson sáhttá váikkuhit dieid bargguid jođiheapmái. Aajege mielas lea organiserenvuohki vuogas, ja mii eat ožžon moaitámušaid dasa earáin ge. <em type="bold">9.3 Giellaguovddáža doaibma </em>Giellaguovddáža álgoáiggi lei Aajege áidna sámi institušuvdna Plassje guovllus, ja lei hui stuora dárbu gielladoaimmaide ja eará bargguide. Danin leat ge vuoruhan bargguid mat leat sámi álbmoga várás. Aajege lea deattuhan ollisvuođa, ja oaivvildit ieža ahte sii leat nákcen ollisvuođas lahkonit lullisámegiela ealáskahttenbargui. Sii bargagohte vuođu rájes, ja leat oktilaččat geahččan mánáidgárddi, vuođđoskuvlla, joatkkaskuvlla ja rávisolbmuid oahpahusa – dainna áigumušain ahte nannet giela ja ásahit báikkiid gos giella geavahuvvo. Aajege doallá lagas oktavuođa Prahka resursaskuvllain gos leat sámegieloahpaheaddjit ja gos maiddái sáhttet fállat gáiddusoahpahusa sámegielas vuođđoskuvladásis. Aajege lea guhkit áiggi juo lágidan oktasaš giellačoagganemiid dieid ohppiide, gos guovtti giellabargis lea ovddasvástádus praktihkalaččat láhčit daid čoagganemiid, ja skuvlla sámegieloahpaheaddjit leat pedagogalaš sisdoalu ovddasvástideaddjit. Čoagganeamit nannejit giellabirrasiid oktiigullevašvuođa ja addet mánáide ja nuoraide buriid oktasaš vásáhusaid ja nannejit gullevašvuođa. Čoagganeamit šadde maid dakkár báikin mii muđui oalát váilu sin beaivválaš eallimis, namalassii báiki gos giella geavahuvvo. Aajege čanastat Prahke skuvlii váikkuha informánttaid mielas maid dasa ahte sámegiela nannen lea ohppiide čađačuovvu maiddái de go jotket joatkkaoahpahussii. Ovdal lávii giellaguovddáš fállat rávisolbmuide oahpahusa man maŋŋil lei vejolaš čađahit eksámena amasgiellaplána mielde joatkkaskuvladásis. Muhto go ohppiid lohku joatkkaoahpahusas lea njiedjan ja Sámediggi lea mearridan nannet rávisolbmuidoahpahusa, de lea Aajege searvan Sámedikki viđajagi rávisolbmuidoahppoprográmmii, dat lea ovttasbargu Sámi allaskuvllain. Aajege mielas lea diet leamaš hui ávkkálaš bargu ja sii oaivvildit diet rávisolbmuide oahpahanmálle nanne hui bures giellaealáskahttinbarggu. Giellaguovddáža vásáhus lea ahte beaivekursset addet eanet ávkki go eahketkursset, muhto sii fertejit liikká heivehit daid olbmuid sávaldagaide ja vejolašvuođaide. Ja sii oidnet buoret bohtosiid das go rávisolbmuidoahpahusas 57 </p>
<p><em type="italic">Norut ‐ Northern Research Institute, Alta </em>deattuhit ovdáneami mannolaga. Lea ovdamearkakdihte nu ahte oasseválddit galget ieža bargat ollu grammatihkain ja čálalaš bargguiguin ruovttus, ja čoagganemiin ges hárjehallet eanemusat hupmat. Aajege lea čađat hui dihtomielalaččat geavahan sámegiela oahpahusgiellan, vaikko dárogiella hui álkit viggá hávkadit sámegiela sin kanturbáikkis. </p>
<p>Aajege bargun lea maid ovddidit oahpponeavvuid nugo splealuid ja fáddágirjjážiid maid oahpahusas sáhttá geavahit. Guovddáš lea maid leamaš mielde ovddideamen lullisámi giellaoahppoprográmma Oahpa, ja lea maid dál veahkkin ráhkadeamen lullisámegiela sátnejuohkinprográmma (Divvun). Diet guokte barggu doaimmahuvvojit ovttas Romssa universitehta Sámi giellateknologiija guovddážiin, Giellateknoin.</p>
<p>Doaimmaid ja prošeaktajurdagiid ovdanbuktet sii bargiidsemináras mii lágiduvvo juohke jagi juovlamánus/ođđajagimánus bušeahttameannudeami oktavuođas. Doppe lea buohkain vejolašvuohta váikkuhit guovddáža doaimmaide. Sii sáhttet buktit evttohusaid, dan sáhttá maid stivrenjoavku ja rektorat dahkat, geat maid čuvvot dien čoahkkima. Liikká leat giellaguovddáža doaimmaid mearrideaddjin oalle muddui Sámedikki ja fylkasuohkana ruhtajuolludeamit, vaikko dan eai loga moktege hejot váikkuhit. Giellaguovddáš oaivvilda ahte Sámegiela doaibmaplána lea buorre veahkkin bargguin, muhto sii geahččalit prošeavttaid álggahit iežaset dárbbuid vuođul.</p>
<p>Aajege mielas leat sii dakkár institušuvdna maid sii stivrejit geat dan geavahit, ja sii leat ásahuvvon dan váste ahte fállat guovllu sámi álbmogii dan maid sii ohcalit. Dan oktavuođas orrot ge sámi kulturdoahpaga geavaheamen miha viidábut go eará giellaguovddážat. Sii lágidit falástallama ja vuojadeami okte vahkus, ja oaivvildit ahte lea dehálaš ásahit juohkelágan oktasaš deaivvademiid. Aajege áigumuš lea maid fállat oahpu ealáhusaide, ja danin sii leat ge fállan dihtorkursse boazosámisearvái, go searvi lea ieš dan dáhtton. Oassin dan barggus ahte mearridit guovddážii doaimmaid, de sádde Aajege okte dahje moatte geardde jagis geavaheddjiide jearaldagaid ahte makkár doaimmaide sis livččii beroštupmi. Dat sáhttet leat doaimmat nugo giellakursset, eahpeformálalaš hupmanjoavkkut, noaidevuohta, kulturmuittut, niibekursset ja eará. Dábálaččat servet hui unnán dievddut kurssiide, muhto gieskat lágidedje sii gámagoarrunkursse, ja dasa serve ollu dievddut maid. Aajege lea maid lágidan design‐ ja duodjefálaldaga joatkkaskuvladásis.</p>
<p>Vaikko ollu diein fálaldagain leat ge dakkárat gos sáhtášii sámegiela geavahit, de dávjá aŋkke lea dárogiella mii vuoitá, muhto eanas olbmuin livččii duohta dáhttu ealáskahttit lullisámegiela. Aajege geahččala oččodit giela juohkelágan bargamušaide, geahččala deattuhit sámegiel dadjanvugiid mat gullet bargguide. Aajega bargá maid dokumenterenbargguin. Sii namuhedje prošeavtta mas kártejedje ja dokumenterejedje sániid mat geavahuvvojit boazomearkkain. Dat gáibidii lagas ovttasbarggu boazobargiiguin, ja Aajeges lei bargi gii čálalaččat sáhtii dokumenteret dien árbemáhtu ja árbedieđuid.</p>
<p>Plassje suohkan ii leat informánttaid mielas leamaš nu beare áŋgir nannet iežas bargiid gelbbolašvuođa lullisámegielas. Vaikko suohkan lea ge olggobealde sámegiela hálddašanguovllu, de oaččui okta bargi virgelobi bálkkáin čuovvut vuosttaš rávisolbmuidkursse mii lágiduvvui ovttas Sámi allaskuvllain, muhto guokte mánáidgárddi bargi eaba beassan dan kursii go dieđiheigga beare maŋŋit, ja eai lean šat sajit kursses.</p>
<p>Lullisámi kulturfestivála lea lágiduvvon Plassjes juo 2002 rájes. Aajege bargu dan oktavuođas lea eanas dat ahte leat mielde festivála prošeaktajoavkkus, ja dan barggus doaimmaha guovddáš, 58 kulturhoavda ja Rørosmusea ollu hálddašanbargguid. Aajege láve maid heivehit ovtta giellačoagganeami mii sis lea joatkkaskuvla ohppiiguin festivála áigái, ja de lea giella boahtán eanet guovddážii go ovdal.</p>
<p>Nugo mii leat oaidnán, de lea Aajege ulbmiljoavku hui stuoris, sii hálidit olles dan guovllu sámi álbmoga olahit fálaldagaiguin mat sáhttet doarjut giela ja sámi servodaga. Eanas kursset lágiduvvojit Plassjes, muhto fálaldagat lágiduvvojit dávjá nu ahte čoagganit duollet dálle juostá. Sii geavahit maid videokonferánsarusttegiid, ja dan láhkái láhčet dili nu ahte buohkat olles guovllus ožžot vejolašvuođa searvat. Min jurddagovvadus lea ahte guovddáš bargá hui dihtomielalaččat miehtá iežas doaibmaguovllu, dan barggu nannejit gáiddusoahpahemiin ja čoagganemiiguin gosa čohkkejit olles guovllus oasseválddiid.</p>
<p>Aajege lea čađahan muhtun duhtavašvuođaiskandoaimmaid, main leat geavahan jearahallanskovi, muhto giellaguovddáža informánttaid mielas dat eai atte ávkkálaš dieđuid. Go humada ulbmuiguin ja gulaskuddá njuolga sis, de oažžu miha buoret dieđuid, muhto dávjá diekkár dieđut eai systematiserejuvvo doarvái bures. Informántta oaivvilda ahte livččii buorre jus oččoše veahki hábmet árvvoštallanskovi. <em type="bold">9.4 Doaimma ruhtadeapmi </em>Aajege oažžu vuođđodoarjaga Sámedikkis, Lulli‐Trøndelága ja Hedmárkku fylkasuohkaniin ja Plassje suohkanis. Oktiibuot dat ruhtadit 1,5 virggi, ja gáiddusoapahusa vuovdin buktá dietnasa mii ruhtada ovtta virggi. Ja de leat vel guokte virggi maid ruhtadit prošeaktadoarjagiiguin. Sin bargu lea organiserejuvvon dál nu ahte lea dušše beaivválaš jođiheaddji gii ii leat mielde gáiddusoahpaheamis, muđui geavahit buohkat diesa bargonávccaid ja nu maiddái eará prošeaktabargguide, rávisolbmuidoahpaheapmái ja eará bargguide. Ággan dasa manne nie barget, lea ahte bargit besset bargat iešguđetlágan bargguiguin mat ovttas sáhttet addit buoret váikkuhusa go sierranis doaibman. Fuomášumit maid čohkkejit oahpahusas, sáhttet šaddat prošeaktan, ja oahpahus lea maid veahkkin loktemin oahpaheddjiid giellagelbbolašvuođa. Muhto nuppebealis; de sáhttá beaivválaš bargodilli šaddat dakkár ahte lea váttis vuodjudit jurdagiid nu ahte bures nagoda buot beliid dain iešguđetlágan bargguin oaidnit. </p>
<p>Aajege oaivila mielde lea Sámedikki vuođđodoarjja hui dehálaš, dat sihkkarastá giellaguovddážiid doaimma. Jus goassege mearridit rievdadit dan vuogi ahte máksit seamma sturrosaš doarjaga juohke giellaguovddážii, de eai ábut geahpedit unnimusdásidoarjaga, mii juo lea oalle unnán. Čujuhuvvo maid dasa ahte sámegiela hálddašanguovllu ásaheapmi lea dagahan issoras erohusaid dasa movt sápmelaččaiguin guovllus guvlui meannudit. Ja dasto viidáseappot deattuhit ahte buot gielat ja guovllut fertejit seamma dásis arvvosmahttejuvvot. Dat gáibida ahte seammaárvosašvuođa ii šat sáhte ipmirdit nu ahte buot sámegielaid galgá juste seammaládje meannudit. Hástalusat mat leat dálá prošeaktadoarjagiid geavaheamis, lea ahte lea beare oanehis áigi dan rájea doarjja juolluduvvo dassážii doaibma álggahuvvo. Aajege ii oppanassiige sáhte hutkagoahtit prošeavttaid ovdal go diehtá ahte gávdná rievttes olbmo dan bargui, danin go lullisámiguovllus lea váttis gávdnat dán suorgái bargiiid. Dasto gáržžiduvvo doaibmanvejolašvuohta, ja seammás lea maid earenoamáš dárbu doalahit buriid bargiid geat máhttet máŋggalágan bargguid, ja johtilit sáhttet iešguđetlágan prošeavttaiguin bargagoahtit.</p>
<p>Aajege vásáhusat raportabarggus lea ahte lea mannan bures doaimmahit giellaguovddáža vuođđoruhtadeami raporttaid Sámediggái. Muhto sii liikojedje buorebut dan raportamállii mii ovdal 59</p>
<p><em type="italic">Norut ‐ Northern Research Institute, Alta </em>lei, go ožžo skoviid maidda lei juo merkejuvvon maid jahkeraporta ja rehketdoallu galgá sisttisdoallat, ja de besset ieža dan mielde čállit raportta. Dál leat šaddan eanet standárda raportavuogit, mat gáibidit ahte jahkeraportta sisdoallu ferte heivehuvvot nu ahte juste heive skoviide. Dán jagi ožžo sii skovi reiven, ja dat lea ártet dálá digitaliserejuvvon máilmmis. </p>
<p>Dat ahte Aajege sajádat lea Røros joatkkaskuvllas, mielddisbuktá vissis hástalusaid rehketdoalu dáfus. Go sii leat joatkkaskuvlla ossodat, de lea Lulli‐Trøndelága Fylkasuohkan mii doaimmaha sin rehketdoalu revisorbarggu. Sámedikkis leat hui dávjá ođđa áššemeannudeaddjit, ja dat dagaha ahte sii measta juo juohke jagi šaddet digaštallat ovdal ožžot ipmárdusa das ahte rehketdoallu lea leamaš dohkálaš revisormeannudeamis. <em type="bold">9.5 Ovttasbargu ja gulahallan </em>Mii leat oaidnán ahte ovttasbargu Lulli‐Trøndelága fylkkain ja eandalii Prahke skuvllain lea leamaš dehálaš Aajega ovdáneapmái ja dan doaimmaide. Oktavuohta eará suohkanossodagaiguin go skuvlaossodagain orro maid buoret go oktavuohta guovddášhálddahusain ja politihkalaš dásiin. Suohkaninformánta muitala ahte Aajege sáhttá dárbbu mielde veahkehit jorgalanbargguiin, ja ahte sii gulahallet bures guovddážiin. Muhto giellaguovddáža mielas ii leat suohkan nu beare áŋgir čuovvut guovddáža bargguid. </p>
<p>Aajeges leat buorit vásáhusat ovttasbargguin mat sis leat sámi gelbbolašvuođainstitušuvnnaiguin, nugo Sámi allaskuvllain ja Romssa universitehta Sámi giellateknologiija guovddážiin. Lullisámegiela ovttasbargu lea maid nannejuvvon go ruoŧabeallái, Luvlieluspie gávpogii lea ásahuvon sullasaš Sámi giellaguovddáš. Diet guokte institušuvnna ja Gïelem nastedh Snoases leat ásahan fágalaš giellafierpmádaga. Ja go diibmá ledje fierpmádatčoagganeamis olles 8 sátnevuoru 10 sátnevuorus lullisámegillii, de dat čájeha ahte giela ealáskahttin lea earenoamáš bures ovdánan.</p>
<p>Aajege lei mielde oččodeamen sámi giellaguovddážiidda fierpmádatčoahkkimiid, ja searvá ge daidda. Čoahkkimat leat buorit danin go doppe beassá oahpásnuvvat ja lonohallat jurdagiid ja fuomášumiid. Čoahkkimiin livččii maid Sámedikkis vejolašvuohta gullat maid giellaguovddážat barget, muhto sii váillahit viššalit searvama Sámedikkis. Sii árvvoštallet ahte Sámediggi livččii eanet fárus ja čoahkkimat šattaše buorebut jus livččii veaháš čavgadit rámma man siskkobealde daid lágidit. Muđui sii oaivvildit ahte oktavuohta Sámedikkiin lea dohkálaš. Sámediggi lea guhkkin eret Plassjes ja dan guovllus ii leat oktage báikkálaš ovddasteaddji. Muhto Sámedikkis barget moadde lullisápmelačča geat leat dehálaš oktavuođačanastat giellaguovddážii, ábaida de go galget hálddašanhoiddus gávdnat rievttes olbmo, mii sáhttá leat oalle váttis bargu.</p>
<p>Nordlándda Fylkamánne7 lea dál bargamin juohkit lullisámi guovllu giellaguovddážiidda ja resursaskuvllaide iešguđetlágan rollaid. Dat lea giellaguovddáža mielas hástaleaddji sin iežaset giellabargui Plassjeguovllus, gos sii iežaset mielas leat juo huksen buori ja ollislaš fálaldagaid. Guovddáš oaivvilda ahte sii nákcejit oktilastit iešguđet beliid ja dásiid sámegieloahpaheamis. 7 Dán barggu lea Ođasmahtten‐,hálddahus‐ ja girkodepartemeanta bivdán fylkamánne bargat oassin Sámegielaid doaibmaplánas. 60 <em type="bold">9.6 Doaimma ulbmil ja beaktu </em>Sámedikki ulbmil giellaguovddážiiguin lea ahte dat galget leat veahkkin oažžut sámegiela gullot ja oidnot daid doaibmaguovlluin. Nugo eará guovddážiin ge, de lea maiddái Plassjeguovllus váttis earuhit juste makkár ávki iešguđetge doaimmas ja prošeavttas lea, muhto giellaguovddáža oaivil lea ahte sii leat bargan mearkkašahtti barggu sámegiela nannema oktavuođas. Giellačoagganemiin leat nuorat miehtá dán guovllu beassan čoagganit seamma báikái, ja muđuige leat Aajege ja Prahke skuvlla giellabirrasat ovddidan lagas oktavuođa. Guovddáža mielas lea ollisvuohta sin doaimmain dat deháleamos maid sii leat ožžon áigái. </p>
<p>Muđui gulaimet dearvvašvuođa‐ ja fuolahussuorggi operatiiva oasis ahte sin mielas lea Aajege mearkkašan ollu sámegillii ja sámi kultuvrii, ja ahte sii áigot váldit giellaguovddážiin oktavuođa jus buhcciidsiidii bohtet sámegielat pasieanttat. Kultursuorgi árvvoštallá Aajege barggu buorren ja systemáhtalažžan,muhto čujuhit dasa man rašši giellabargu lea danin go leat nu moattes mat barget giela gaskkustemiin.</p>
<p>Liikká lea Aajege veajáš dego doaresbealde ja amas Plassjeservodahkii. Vaikko vel lea ge máŋgga dáfus buorre leahket dan báikkis gos Aajege dál lea, de lea aŋkke nu ahte guovddáš ii leat beare oidnosis earáide go sidjiide geat gullet joatkkaskuvlii dahje geat guovddážii leat oahpásnuvvan báikki sámi birrasis. Sámegiel galbbat eai leat beare oidnosis visttis, vaikko iešalddis dat ahte gávdnojit galbbat sámegillii lea buore dakkár suohkanis gos sámegiella lea leamaš áibbas čihkosis. Suohkan gal ii vel ge gease sámi leavgga leavgastolpui guovvamánu 6.beaivvi, leavga libarda dušše Prahka skuvllas ja kulturviesus. Aajeges lea okta stuora hástalus dás ovddosgulvui, namalassii hoahpuhit oažžut gárvvisin sámiviesu plánaid, dat viessu galggašii šaddat dakkár báikin gos juohkelága sámi dilálašvuođat galget sáhttet leat. Dat oainnusindagašii sámiid leahkima Plassjes ja lážášii saji ollu iešguđetlágan doaimmaide. Suohkan lea dál gidden beroštumi die bargui, ja šaddá ge gelddolaš oaidnit movt nagodit dan ruhtadit ja gávdnat gosa dan galgá ásahit, ja makkár rolla Aajege oažžu dan barggus. <em type="bold">9.7 Árvvoštallan </em>Min mielas lea Aajege organiserejuvvon hui vuogas lági mielde, mii nanne sin doaibmavuođu ja láhčá dili nu ahte sáhttá seamma ollu bálvalit sámi olmmošjoavkkuid ja almmolaš ásahusaid. Guovddáš lea fylkasuohkana giellaguovddáš, muhto das lea oalle muddui regionála doaibma, danin go dan oamastit guokte fylkasuohkana ja Plassje suohkan, muhto go lea Lulli‐Trøndelága fylkasuohkana vuollásaš doaibma, de ii sáhte nu beare nannosit čadnojuvvot Plassje suohkana guovddášhálddahussii. Ovttasbargu suohkaniin sáhtášii áinnas nannejuvvot, vai sámivuohta oččošii eanet saji ja boađášii eanet oidnosii suohkana doaimmain. Muhto sáhttá gal maid leat nu ahte go gearddi lea fylkasuohkan mii oamasta giellaguovddáža nugo dat dál lea, de dat sáhttá guovddážii láhčán doaibmanvejolašvuođaid maiddái suohkana siskkobealde. </p>
<p>Ajege barggu nanu bealli lea ahte leat huksen hui buori ja lagas ovttasbarggu oahpahussuorgái, sihke siskkáldasat Røros joatkkaskuvlii ja maiddái Prahke resursaskuvlii. Muhto go dien guovtti skuvlla rektorat dál heaitiba iežaska virggiin, de šaddá váttisvuohtan dat go ovttasbargu lea nu unnán ruohtasnuvvan suohkana dahje fylkasuohkana doaimmaide. Dan oaidná ovdamearkkadihte das go suohkan ii oppanassiige namuhan sámi beroštumi dahje gelbbolašvuođa sámegielas ja kultuvrras go almmuhii rektorvirggiid. Dat lea juo dagahan riidduid, dan ektui makkár ipmárdus lea sámi dárbbuid ja vuoigatvuođaid hárrái. Mii fertet dušše sávvat ahte giellaguovddáš ovttasbargguin Prahke skuvllain 61</p>
<p><em type="italic">Norut ‐ Northern Research Institute, Alta </em>sáhttá nannet dien ipmárdusa, vai diet buorre ovttasbargu ja buorre sámegieloahpahusa lágideapmi maid sii ovttas doaimmahit vuođđoskuvllas ain bisošii. </p>
<p>Go geahččá dan gielladillái mii giellaguovddáža doaibmaguovllus lea, de lea ge jierpmálaš geavahit kulturdoaluid vuođđun giellabargguide. Vaikko vel ii leat ge vuosteháhku dasa ahte giellaguovddáš lea doppe gos lea, de lea aŋkke dehálaš bargat hui áŋgirit dan beale ahte giellaguovddáš ii nu bearehaga čana iežas boazosámi searvái, go de gal sáhttá duvdit eret eará olbmuid geat soaittáše hálidit geavahit giellaguovddáža, dakkáriid geain alddineaset ii leat šat nu lagas čanastat boazodollui, ja geat dasto earenoamážit dárbbašit giela masa huksejit iežaset sámi identitehta.</p>
<p>Bargu mii doaimmahuvvo oahpahussuorggis, orro leamen hui oktilas doaibma mii leat guhkes áigái plánejuvvon ja dárkilit smihttojuvon, ja dan gal berrejit joatkkit sullii seammaládje go dál dahket. Mii guoská guovddáža eará doaimmaide, de geahččala giellaguovddáš fátmmastit hui viidát, ja dat sáhttá čájehit nanusvuođa, muhto seammás maid headjuvuođa. Buot doaimmat leat diehttelas dehálaččat, nugo sii ieža lohket ge, muhto go leat nu viiddis ja máŋggalágan doaimmat, de sáhttá geavvat nu ahte olluvuohta čuohcá buorrevuhtii. Seammás lea gal dieđusge doaibmaviidodat guovddáža nanu bealli, danin go de sis lea vejolašvuohta deaivvadit máŋggalágan olmmošjoavkkuiguin ja oažžut eanebuid searvat giela ealáskahttemii. Veahá čielgasit bargojuohkin veajášii nannet juohke eaŋkil bargi doaimmaid. Eanet guhkesáiggi ruhtadeapmi sáhtášii maid veahkehit staiggiidahttet bargiid bargat iežaset beaivválaš bargguid, ja addit sidjiide vejolašvuođa buorebut čalmmustahttet bargguid mat liikká doaimmaše dan viidodagas maid giellaguovddáš hálida. 62 <em type="bold">10 Álttá Sámi Giellaguovddáš 10.1 Duogáš dasa manne giellaguovddáš ásahuvvui </em>Áltá lea gávpotsuohkan gos olbmot ásset hui viidát vuotnagáttiin gos mearrasámi kultuvra áiggiid čađa lea leamaš hui nanus. Álttás orrot maid boazosápmelaččat, ja leat maid ollu Sis‐Finnmárkku sápmelaččat geat leat fárren Áltái, sii leat čuvvon stuorátbáikkiidefárren báru (Sørli ja Broderstad, 2011). Álttá suohkanis leat dohkkehišgoahtán sámegiela ja kultuvrra, muhto Áltá lea maid guovlu gos mearrasámit leat dáruiduhttináigodagas massán giela. Danin lea ge dárogiella eanas Álttá sápmelaččaid váldogiella. Suohkan ii dovdda beare garra geatnegasvuođa ásahit báikkiid gos sámegiella gullošii (earret oahpahussuorggis), danin go lea olggobeale sámegiela hálddašanguovllu suohkan. 2006:s fuobmái Álttá Sámiid Searvi – NSR báikkálaš searvi, álggahit ovdaprošeavtta man ulbmil lei suokkardit livččii go vejolaš ásahit giellaguovddáža, ja movt dan galggašii organiseret ja makkár sisdoallu das galggašii leat. Ja sáhttá gal dadjat ahte die lei politihkka mii lei vuolggahuvvon Sámedikkis ja NSR:s, mii dalle stivrii Sámedikki. Giellaguovddážat adnojit dehálaš reaidun sámegiela ealáskahttenbargguin olggobealde sámegiela hálddašanguovllu, mat leat gillán garra dáruiduhttima. </p>
<p>Giellaguovddáš ásahuvvui ja láigudii lanjaid Álttá Siiddas, mii lea sámi kulturviessu gos earet eará lea sámi mánáidgárdi, mii lea Álttá Sámiid Searvvi mánáidgárdi. Giellaguovddáš lea oalle guovddážis Álttás, vaikko ii leat ge jur <span type="quote" xml:lang="eng">«city»</span> gávppašanbáikkis, muhto lea Finnmárkku Allaskuvlla, Álttá joatkkaskuvlla ja nuoraidskuvlla lahka. Siiddas leat buorit duodjelanjat, stuora gievkkan gos bures čáhká borramušaid ráhkadit ja čoakkalmaslanjat. Guovddáš lea dakkár birrasis gos áivve sámegiela hupmet. Earret dien báikki, de ii gávdno oktage eará buhtis sámi institušuvdna suohkanis, doppe lea dušše stáhta Boazodoallohálddahusa váldokantuvra ja Sámedikki báikkálaš kantuvra gos leat guokte bargi. Sámegiella oahpahuvvo goasii buot suohkana 19 skuvllas, leat badjel 300 oahppi (4 %) geain lea sámegiella fágan skuvllas, ja dien dáfus lea ge Áltá stuorámus sámi suohkan olles riikkas oahpahussuorggis. 2009:s ásahuvvui sierra sámi luohkká gos buot oahpahus lea sámegillii. <em type="bold">10.2 Organiserenmálle </em>Giellaguovddáža ásaheapmi lei oassi stuorát sámi institušuvdnahuksemis Álttás. 2005:s huksejuvvui dohko áibbas ođđa visti maid Álttá Sámiid Searvi oamasta. Kulturviessu Álttá Siida, sámi mánáidgárdi ja giellaguovddáš leat guhtege organiserejuvvon sierra oasussearvin, danin go dain ledje iešguđetlágan ulbmilat ja oamasteaddjiberoštumit. Sámediggi bijai iežas ruhtadoarjaga juohkimii eaktun ahte suohkan maid searvá oamasteaddjin. Muhto suohkan gal ii hálidan searvat váldooamasteaddjin, ja dasto ásahuvvui oasussearvi mas Sámiid Searvi oamasta 67% ossosiin ja Álttá suohkan 33 %. Maiddái earáide geahččaledje vuovdalit ossosiid, muhto ii oktage čájehan beroštumi. Ággan dasa manne válljejedje doaimma organiseret oasussearvin, lea informánttaid dieđuid mielde dat ahte de besset eanet friddja bargat, ja vejolaččat maid eambbo neutrála eará oamastanmálliid ektui. Lea hui dehálaš sirret giellaguovddáža doaimmaid dain eará doaimmain main Sámiid Searvi lea mielde. </p>
<p>Válljejuvvui stivra mas leat vihtta olbmo. Sámiid Searvi nammada 3 stivralahtu geaid gaskkas lea jođiheaddji ja Álttá suohkan vállje guokte áirasa, ovtta politihkalaš dásis ja nuppi hálddahusas.</p>
<p>Njuolggadusain daddjo ahte guovddáš galgá leat politihkalaččat sorjjasmeahttun ovttadat, man ulbmil galgá leat ovddidit, nannet ja suodjalit sámegiela ja sámi kultuvrra, ovddemustá Álttá 63</p>
<p><em type="italic">Norut ‐ Northern Research Institute, Alta </em>suohkanis. Guovddášdoaibman galgá leat oainnusindahkat mearrasámi historjjá ja báikkalaš sámi árbevieruid8. Olbmuin leat máŋggalágan oaivilat dasa makkár politihkalaš rolla stivrras lea, ja maiddái dasa go doaibma lea vuođđuduvvon oasussearvin man váldooamasteaddji lea politihkalaš bellodat. Stivrra jođiheaddji lea NSR válljen, muhto son ii leat (šat) bellodaga miellahttu, ja son bargá dan badjelii ahte doaimma vuođđun galget leat giellabarggut ja kultuvrralaš doaimmat, ii ge politihkka. Dat lea hástaleaddji, maiddái go geahččá movt politihkalaš fápmu molsašuvai Sámedikkis 2007:s. Sámedikki Institušuvdnadieđáhusas (2008) giddejit giellaguovddážiidda earenoamáš fuomášumi, ja dáhttot daid laktit eará sámi institušuvnnaide vai šaddet nannoseappot (Álttá Siida ja sámi mánáidgárdi), ja rievdadit oamastanmálle vuođđudussan masa Sámediggi galgá beassat oamasteaddjin. Giellaguovddáš oaččui doarjaga čađahit diekkár guorahallama, muhto dat ii leat mielddisbuktán ahte leat organisenmálle rievdadan. Nanosmáhttenbargun leat baicca válljen doaimmaid viidideami regionála dássái. Guovddáš hálida nannet iežas vuođu dakko bokte ahte ásahit doaimmaid miehtá regiovnna. </p>
<p>Álttá suohkan vásihuvvo passiiva oamasteaddjin. Dat vuolgá suohkaninformántta oaivila mielde das go suohkan ii dovdda oalát ahte sii oamastit sin fidnu. Dat ii guoskka dušše giellaguovddážii, muhto ollu eará fitnodagaide main suohkan lea berošteaddji. Suohkan áigu dál ollislaččat geahčadit dieid dilálašvuođaid, ahte movt suohkana oamastanhoiddut duođai leat. Hálddahus dat lea mii lea doalahan giellaguovddážiin oktavuođa, muhto oktavuohta lea unnán ruohtasnuvvan politihkalaš dássái. Maŋŋel 2011 čavčča válgga, go bođii eará politihkalaš stivra, de leat politihkkárat dieđihan ahte sii áigot áŋgireappot bargat, muhto dán rádjái eai leat vuos oaidnán makkár ge konkrehtalaš bohtosiid diein ságain. <em type="bold">10.3 Giellaguovddáža doaibma </em>Ovdal go giellaguovddáš ásahuvvui, de lávii Sámiid Searvi doallat giellakurssiid Álttás, ja go giellaguovddáš álggahuvvui de šihtte sirdit buot kurseovddasvástádusa dohko. Kursset ledje huksejuvvon Davvin oahpponeavvuide, muhto dat ovddiduvvo dađistaga eanet gulahallankursen. Kursses leat njeallje ceahki, go leat čađahan buot 4 ceahki, de sáhttet studeanttat dieđihit eksámenii joatkkaskuvladásis C‐gielas. 2009 rájes lea guovddáš maid lágidan lohkan‐ja čállinkurssiid sámegielagiidda. Seamma jagi oaččui guovddáš fálaldaga searvat pilohttaprošektii, geahččalit Sámi allaskuvlla 5‐jagi oahppoprográmma mii lea rávisolbmuid váste. Dat lihkostuvai earenoamáš bures ja sii jotke dasto guvttiin SAAL1 kurssiin ja ovttain SAAL2‐kurssiin. Kurssiide lea leamaš nu stuora beroštupmi ahte eai leat sáhttán buohkaid váldit mielde go ii leamaš sadji. Kursset leat lágiduvvon eahkeskursen juohke goalmmát vahku duorastaga/bearjadaga ja beaivekursen juohke goalmmát lávvordaga. Áigi lea heivehuvvon maiddái sidjiide geain ii leat vejolašvuohta oažžut bálkkáin friddja barggus. Kursset leat sin mielas dehálaš lávki ovddos, ja jus livččii eanet kapasitehta, de sáhtáše vel eanet olbmuide lágidit kurssiid, dasgo olbmot jearahit kurssiid. Lea álkit oažžut olbmuid searvat kurssiide, danin go dat addet gelbbolašvuođa. Muhto muitaluvvo maid ahte oasseválddiid mielas lea oalle lossat čuovvut kurssiid, ja danin muhtumat heitet. Bealli SAAL2‐kursse oasseválddiin leat almmatge álgán lohkanbadjeohppui Sámi allaskuvlii. Maŋemus kurse mii lágiduvvo 2012 giđa, ruhtaduvvui Sámedikki prošeaktadoarjagiin. Sii leat maid ohcan ruhtadoarjaga lágidit eambbo 8 Nugo njuolggadusain daddjo maid generálčoahkkin dohkkehii miessemánu 28. beaivvi 2008. Doaibmaplánain ja doaibmaraporttain čállet maid višuvdna, vaikko vel veaháš eará sátnegeavahemiin. 64 kurssiid maiddái olggobealde suohkana, muhto dan ruhtaohcama boađus ii lean vel čielgan go dán árvvoštallama gárvvisteimmet. </p>
<p>Guovddáža nubbe dehálaš nannensuorgi lea leamaš dokumenterenbargu. Suohkana mearrasámi guovlluin leat unnán dieđut iežaset sámi historjjá birra, ja lea hui dárbu dan dokumenteret ovdal go dehálaš informánttat jávket. Sii leat earat eará geavahan ollu bargonávccaid dasa ahte čohkket dieđuid čázetvuoddagiid birra, ja dokumenteret daid geavaheami. Sii leat daid ráhkadan sierra čájáhussan mainna leat johtán muhtun báikkiin fylkkas. Maiddái mearrasámiid gáktegeavahanvieruid lea dehálaš dokumenteret ja oahpahit viidáseappot gáktekurssiin. Suohkana mearrasámi suopmanat kártejuvvojit sierra <span type="quote" xml:lang="smj">«Álttásámegiella»</span> prošeavttain. Sii čohkkejit dieđuid jietnabáddemiin ja čálalaš hámis. Dien prošeavtta oktavuođas leat maid registreren sámi kulturmuittuid Álttá suohkanis ja kárten sámi báikenamaid.</p>
<p>Goalmmát nannensuorgi leat leamaš mánát ja nuorat, ja leat geavahan návccaid ásahit giellabáikkiid gosa mánát geain lea sámegiella skuvllas ja mánáidgárddis sáhttet čoagganit friddjaáiggis ja hárjehallat hupmat sámegiela. Sis leat máŋga jagi juo leamaš guokte joavkku mat čoahkkanit juohke vahku, nuppi joavkkus hupmet ja gulahallet dušše sámegillii, ja nuppi joavkkus besset geavahit dárogiela veahkkegiellan.Dasa lassin besset Áltta sámi vuođđoskuvlaoahppit geavahit giellaguovddáža giellahárjehallanbáikin, ja dohko sáhttet juohke skuvlla sámi oahppit boahtit. Dat galgá leat lassin dábálaš sámegieloahpahussii, ja dasa gullet máŋggalágan praktihkalaš barggut (duodji, juovla‐ ja beassášlágideamit). Giella Giisá lea prošeakta mii galgá arvvosmahttet mánáid geavahit sámegiela giellamovttiidahttin reaidduiguin. Juohke jagi ráhkadit sámi kaleandara ovttas ohppiiguin.</p>
<p>Giellaguovddáš lea maid mávssolaš deaivvadanbáiki rávisolbmuide, ja juohke 14.beaivvi lágiduvvojit bargoeahkedat, nugo duddjon. Lea maid ráhkaduvvon listu mas leat duodjesánit. Guovddáš lea hui guovddážis Sámi álbmotbeaivvi, sámi kulturvahku ja eará doaluid lágideamis, maiddái allabasiid. Vuorasolbmuid deaivvadeamit lea maid dehálaččat. Dan sii leat lágidan mearrasámi gilážiin olgolis vuonas. <em type="bold">10.4 Bargiid fidnen </em>Guovddážis lea álggu rájes juo leamaš okta bargi, ja go beaivválaš jođiheaddji lea leamaš fárus gitta álgoprošeavtta rájes, de ferte lohkat ahte doppe leat bargit bures bisson. Guovddáš lea rašši go lea dušše okta bargi olles virggis, ja go leat nu oanehis prošeaktaáigodagat ja juohke jagi lea eahpečielggas ožžot go ruhtadoarjagiid daidda, de lea leamaš váttis oččodit giellaguovddážii eanet bargiid dálá jođihanruhtademiin. Beaivválaš jođiheaddjis lea gaskkohagaid leamaš virgelohpi, go lea háhkan alcces sámegielas gelbbolašvuođa. Ja go beaivválaš jođiheaddji váldobargu lea hálddašanbargu, de šaddet ge bálkáhit ollu prošeaktabargiid diibmobálkkáin prošeavttaide. Álggugeahčen 2012 ledje 11 olbmo bargamin diekkár šiehtadusain, ja dat dahká goasii guokte olles virggi. Muhtumiid sis lea álki oažžut bargguide, ja sii leat ollu jagiid juo leamaš fárus, muhto sáhttá leat oalle váttis gávdnat bargiid ođđa doaimmaide maid earát leat álggahan. Guovddáš ja stivra leat guhkit áiggi juo árvvoštallan ásahit 50 % virggi, masa ozaše bargi geas lea gelbbolašvuohta sámegielas ja pedagogihkas,vai buorebut sihkkarastet guhkit áigái boahttevaš kurselágideddjiid, muhto dat ii leat vel čielgan, danin go eai leat ožžon ruhtadeami. 65 </p>
<p><em type="italic">Norut ‐ Northern Research Institute, Alta </em><em type="bold">10.5 Doaimma ruhtadeapmi </em>Giellaguovddáš ii oaččo suohkanis guovttegielatvuođadoarjaga, danin go suohkan ii leat fárus sámegiela hálddašanguovllus. Guovddáš ii oaččo makkárge jođihandoarjaga suohkanis, vaikko Álttá suohkan lea ge guovddáža oamastaddji (33 % oasuskapitálas). Vuosttaš jagi gal oaččui guovddáš 100.000 ,‐, mii geavahuvvui oasuskapitálan, ja vaikko juohke jagi ohcet, de suohkan álo biehttala addimis doarjaga. Doaibma jođihuvvo Sámedikki vuođđodoarjagiin ja 50.000 kr sturrosaš doaibmadoarjagiin maid oažžu Finnmárkku fylkasuohkanis, ja dat galget gokčat beaivválaš jođiheaddji bálkágoluid ja viessoláiggu. Guovddáš dárbbaša olggobealde prošeaktaruđaid jus galgá nagodit doaibmat, ja sis leat dábálaččat jođus gaskal 10 ja 15 iešguđetlágan prošeavtta. Deháleamos prošeaktaruhtadeaddji lea eahpikeahttá Sámediggi. Guovddáš lea hui bures nagodan heivehit iežas doaimmaid Sámedikki vuoruhemiide, ja lea ge nagodan oažžut oalle ollu prošeaktadoarjagiid. Eará ásahusat geat duollet dálle leat juolludan prošeaktadoarjagiid leat Álttá suohkan (mánáiddeaivvadeapmi), Finnmárkku fylkasuohkan ja Norgga kulturráđđi. Maiddái Sámi Oahppolihtu (SOL) kursedivvagiid refušuvdna lea leamaš dehalaš doarjja giellakurssiid ruhtadeapmái. Guovddáš lohká hui hástaleaddjin álo čuovvut jahkásaš doarjjaohcamušbargguid, ja dávjá ohcet doarjagiid seamma sullasaš doaimmaide, maid fertejit dahkat go dárbbašit prošeaktadoarjagiid. Guhkimus doaimmat maidda Sámediggi sáhttá addit doarjaga, leat prošeavttat mat bistet guokte jagi, muhto dávjjimusat sii dorjot dušše prošeavttaid mat bistet jagi, ja danne ii sáhte ráhkadit guhkesáigge nannenplánaid, ii ge sáhte guhkesáigái plánet guovddáža ja bargiid boahtteáiggi. Sámediggi máksá beali prošeaktaruđain de go doaibma álggahuvvo, ja loahppaoassi dasto go oažžu prošeaktaraportta. Dat lea muhtomin dagahan ruhtavátnivuođa guovddážii. Dat čájeha ge dan man váttis sáhttá leat jođihit giellaguovddáža vátna ruhtademiin, almmá bissovaš doarjagiid haga, ja go lea álo eahpečielggas makkár prošeavttaide sáhttet oažžut ruhtadandoarjaga. <em type="bold">10.6 Doaimma ulbmil ja beaktu </em>Álttá sámi giellaguovddáš oaivvilda iežas nagodan ovddidit giellabáikkiid sihke báikkálaččat ja olles guovllu dásis, ja lea bargan movttiidahttet sihke mánáid ja rávisolbmuid oahppat sámegiela. Dehálaš ulbmilin leamaš maid sámegiela oainnusindahkan báikkálaš servodagas, earet eará lea gávttiid čájeheapmi, ja báikkálaš máhtu oahpaheapmi leamaš hui mávssolaš dan oktavuođas ahte dahkat sámegiela ja sámi kultuvrra dábálažžan. Lea duođai dárbu čohkket ja dokumenteret báikkálaš árbemáhtu ja árbedieđuid (omd.báikenamaid, atnubiergasiid) ovdal go sii geat daid birra dihtet jávket. Die lea gáibideaddji ja áddjas bargu, mii gáibida ollu eanet bargonávccaid ja maiddái ekonomalaš doarjaga guhkebuš áigái. Gellakurssiide servet ollugat, ja dat čájeha ahte olbmuin lea stuora beroštupmi oahppat giela ja šaddat čeahpes giellageavaheaddjin. Maŋemus áiggiid kursset, mat addet gelbbolašvuođa, leat ge lokten sámegiela árvvu, ja eatnagat hálidit oažžut giellagelbbolašvuođa, ja maiddái joatkit lohkat sámegiela allaskuvllas. </p>
<p>Guovddáža ulbmil lea maid nanosmahttit iežas čanastaga olles doaibmaguvlui, ja lea stuora dárbu lágidit giellakurssiid ránnjásuohkaniin. Leat ohcan doarjaga álggahit kurssiid Fálesnuoris, Ákŋoluovttas, Láhpis ja Hámmárfeasttas, muhto diet nannendoaimmat leat oalle hástalussan dálá ruhtadanmálliin. 2008 rájes leat jahkedieđáhusain namuhan bargiid, doaimmaid oasseválddiid ja stivra sohkabeallái gullevašvuođa. Guovddáža beaivválaš jođiheaddji ja áidna gii lea bissovaš virggis, lea nissonolmmoš. Prošeaktabargit geat leat diimmuid mielde bálkáhuvvon, leat maid eanas nissonolbmot. Stivrras leat sullii seamma ollu goappešat sohkabealis. Guovddaš ráhkada statistihka mii čájeha man ollu 66 goappáge sohkabealis čuvvot sin giellakurssiid. Leat eanas nissonolbmot geat čuvvot daid kurssiid, vaikko muhtun jagiid sáhttá ge veaháš rievddadit. Kártenprošeavttain deattuhit ahte galget čohkket dieđuid sihke nissonolbmuin ja dievdoolbmuin, danin go nissonolbmuin ja dievdduin leat dávjá leamaš goabbatlágan doaimmat servodagas.</p>
<p>SAAL‐kurssiid čađaheamis lea giellaguovddáš geavahan árvvoštallanskovi. Go dat jođihuvvui álggos pilohttaprošeaktan, ja ollu lei ođas, de lei dehálaš oažžut dihtosii maid olbmot oaivvildit dan birra, ja maid sáhtáše rievdadit vai fálaldat šattašii vel buoret. Guovddáš ii iskka man duhtavaččat olbmot leat eará doaimmaiguin, muhto oaivvildit gullan oasseválddiin ahte sin mielas bargá guovddáš buori barggu. Sáhttá leat ávkkálaš čađahit stuorát geavaheaddjeiskkadeami, vai oččošii dieđuid dan birra man duhtavaččat olbmot leat dálá doaimmain,ja makkár fálaldagaid hálidivčče ain dás ovddos. <em type="bold">10.7 Árvvoštallan </em>Dieđuid čohkkemis lea boahtán ovdan ahte lea váttis jođihit giellaguovddáža dušše ovttain bargiin, ja go šaddet nu ollu áiggi geavahit ohcamušaid čállimii vai ožžot prošeavttaide doarjagiid. Guovddáš lea rašši, dan oaidná maid das go muhtun plánejuvvon ja ruhtaduvvon kurssiid eai leat sáhttán álggahit, go kursejođiheaddji ii leat sáhttán boahtit. Guovddáš oaidná ahte livččii vejolaš lágidit miha eanet giellakurssiid go daid maid sii dál nagodit fállat, dasgo olbmot ohcalit kurssiid, maiddái olggobealde suohkana. Dálá ruhtadanortnet dahká dakkár giellaguovddážiid jođiheami go Álttá giellaguovddáža hui gáibideaddjin, go dat lea guovddáš mii lea olggobealde sámegiela hálddašanguovllu, mii ii oaččo suohkanis doarjaga. </p>
<p>Ja dakkár OS oamastanamálle mas politihkalaš organisašuvdna lea váldooamasteaddji, mielddisbuktá maid hástalusaid. Hástalusat leat máŋgga dásis, ovdamearkkadihte dat ahte gávdnat earáid geain livččii beroštupmi searvat oamasteaddjin, oažžut suohkana šaddat áŋgiris oamasteaddjin, ja oktavuohta Sámedikkiin lea maid hástalus go diggi dáhtošii beassat buorebut bearráigeahččat giellaguovddážiid (Institušuvdnadieđáhus) ja giellaguovddáš fas bealistis dárbbaša ásahusaid mat mielas sáhttet ruhtadit prošeavttaid. Oamastanmálle sáhttá maid hejot váikkuhit giellaguovddáža vejolašvuođaide šaddat sámi institušuvdnan mii čohkke olbmuid, sihke olggosguvlui oppalaččat ja earenoamážit dakkár mii sámi álbmoga nagoda čohkket. Liikká orro OS‐oamastamálle dán oktavuođas heivemin bures go geahččá dasa geat giellaguovddáža oamastit.</p>
<p>Suohkan orro leamen oalle passiiva oamasteaddji, mii ii geavat giellaguovddáža suohkanhálddahussii ávkin. Suohkan ii leat geavahan giellaguovddáža gelbbolašvuođa, earret de go leat lágidan kursse girjerádjosa bargiide. Suohkanis lea stuora dárbu oažžut mánáidgárdái sámegielat bargiid ja oahpaheddjiid geat máhttet oahpahit sámegielas, muhto ii geavat giellaguovddáža fálaldagaid veahkkin čoavdit dieid dárbbuid.</p>
<p>Giellaguovddáža boahtteáigi lea hui ollu dan duohken ahte galggašii nagodit ruhtadit eanet bissovaš virggiid. Ii dáidde leat nu riska bidjat olbmo 50 % virgái, danin go giellakursset leat dakkár doaimmat maidda gal oažžu doarjaga. Muhto jus guovddáš galgá doaimmaid viiddidit regionála dássái, de gal lea dárbu eanet bargiide. 67</p>
<p><em type="italic">Norut ‐ Northern Research Institute, Alta </em><em type="bold">11 Ástávuona giellagoahtie ‐ Loabága suohkana giellaguovddáš 11.1 Duogáš dasa manne giellaguovddáš ásahuvvui </em>Loabága sámit ásset eanas Ruŋggus, Ruŋguvuomis ja Ruŋgugierragis. Dain guovlluin lei sámegiella hui nanus ruovttugiellan gitta álgoguđalotjagi rádjái. Sámi oahppit vásihedje garra vealaheami dalle 1954:s go sirdojuvvo suohkanguovddáža guovddášskuvlii, ja sámi váhnemat mearridedje ge oktasaččat álggugeahčen 60‐jagiid heaitit hupmamis sámegiela mánáideasetguin (Bråstad Jensen, 2009)9. Dasto bajásšattai ge dakkár buolva masa šattai issoras váttis váldit atnui sámegiela, ja dađistaga šadde ge nuorat ovttagielagat, geat hupme dušše dárogiela. 80‐logu rájes leat oahpahišgoahtán sámegiela skuvllas, ja dađistaga ásahuvvui maid sierra sámi luohkká, ja loahpas sierra sámi skuvla guovddáš vuđđoskuvlii oassin. Almmatge lea giela ealáskahttin unnán ovdánan, danin go leamaš iešguđetlágan váttisvuođat oažžut oahpaheddjiid, ja leat leamaš ollu riiddut sámegiela dáfus ja unnán gielladoarjja ruovttuin. Maŋŋel go sámiskuvla heaittihuvvui 2007:s, de lea daid ohppiid lohku geain lei sámegieloahppu njiedjan lagabui 30 oahppis 3 oahppái. Dat čájeha ahte eai leat joavdan beare guhkás, ja sihke Loabákvuonas ja muđui Ástávuonas leat stuora hástalusat čadnon dasa movt oažžut olbmuid oahppat giela maid olles váhnenbuolva ii máhte ja maid áibbas unnán sáhttá geavahit. </p>
<p>Go suohkan ozai ja beasai mielde sámegiela hálddanšanguvlui, de oinnii suohkan stuora dárbbu bargat juoidá nannen dihtii sámegiela. Máŋggalágan prošeavttat ledje vuođđun Ástávuona geillagoahtie ásaheapmái, ja beaivválaš jođiheaddji biddjui virgái 2008 čavčča, muhto guovddáš doaibmagođii albmaláhkái easka 2009:s. Skuvla, mánáidgárdi ja priváhta áŋggirdeaddjit gesse dán barggu ovddos, muhto sámisearvvit ja sullalaččat eai lean oba mielde ge.</p>
<p>Loabága sámi giellaguovddáža kanturbáiki lea suohkana dearvvašvuođavisttis, ovttas suohkana sámi dearvvašvuođa‐ ja sosiálaossodagain. Sámi ossodat lea oassi suohkana guovddášhálddahusas, man ovddasvástádus lea bargat daid geatnegasvuođaiguin mat suohkanis leat go galgá leat guovttegielalaš suohkan. Ossodat lea suohkanstivrii ráđđeaddi, ja suohkana giellakonsuleanttaid ovddasvástádus lea áššemeannudit, jorgalit ja dulkot. Go giellaguovddáža leat laktan sámi ossodahkii ja nu maiddái suohkana doaimmaide, de leat ožžon stuorát sámegielat fágabirrasa, ja buoret oktavuođa suohkanii oppalaččat. Ástávuona giellagoađi rolla dien oktavuođas lea ahte dat galgá bargguid čađahit.</p>
<p>Giellaguovddáš lea dakkár báikkis gos sámegiela sáhttá oainnusindahkat siskkáldasat suohkanhálddahusas. Dál leat bargamin ráhkadit sámi čájáhusa, vai nagodivčče gilvit dieđuid sámi giellagoađi/giellaossodaga birra viidábut go dušše suohkanhálddahusas. <em type="bold">11.2 Organiserenmálle válljen </em>Muhtun logenar jagidi dás ovdal lei Loabák guovlluin hui garra sámi vuosteháhku, maiddái politihkkáriid gaskkas. Informánttat oaivvildit ahte diet dilli lea dál rievdan. Dál leat politihkalaččat 9 Bråstad Jensen, Eivind (2009) Mii geavvá Loabák sámeskuvllain? Sámi skuvlahistorjá 3. Davvi Girji 2009 68 soahpan ahte ferte bargat sámivuođain, vaikko politihkalaš bellodagain sáhttet ge leat máŋggalágan oaivilda dan hárrái ahte maid galggašii bargat. Dan oktavuođas ii dovdda giellaguovddáš makkár ge earenoamáš hástalusaid dan ektui ahte lea suohkan mii dan oamasta. Olbmuin orrot baicca dakkár oainnut ahte lea buorre ovttasbargat dakkár stivrrain mas eai leat ovdamearkkadihte sámi servviid ovddasteaddjit. </p>
<p>Giellaguovddáža stivra lea Sámepolitihkalaš lávdegoddi, mii dál lea áidna váldolávdegoddi Loabák suohkanis. Sámepolitihkalaš lávdegottis lea politihkalaš mearridanváldi áššiin mat gusket giellaguovddážii ja sámi ossodahkii, muhto diet guokte ásahusa eai meannuduvvo oktan doaibman. Sii leat válljen doalahit lagas oktavuođa suohkanhálddahusa ja giellaguovddáža gaskka, mii galgá doaimmaid čađahit. Danin lea ge sámi giellakonsuleanta Sámepolitihkalaš lávdegotti čálli dan oktavuođas go dat doaibma Ástávuona giellagoađi stivran, ja giellaguovddáža jođiheaddji lea fas dien lávdegotti čálli dalle go bargá sámi ossodaga áššiiguin. Diet guokte bargi veahkeheaba goabbatguoimmis dárbbu mielde, ja sudnos lea ge hui lagas ovttasbargu mii dahká ahte dán suorggi hálddahusdási ja praktihkalaš dási barggut leat bures ovttastuvvon, ja seammás lea buorre gulahallan Sámepolitihkalaš lávdegottiin.</p>
<p>Giellaguovddáš oaivvilda ahte suohkana oamasteapmi leamaš hui dehálaš sin doibmii. Go sii leat juo suohkanhálddahusas, de lea álkit oažžut politihkalaš doarjaga, ja danin sii lohket ge iežaset olahan miha eanet oanehis áiggis go muđui livčče dahkan. Oamastanmálle ja guovddáža sajadat dahká maid eará ossodagaide álkibun váldit giellaguovddážiin oktavuođa, ja suohkanis lea ge maid dasto guovddáš mii goziha doaimmaid mat olggosguvlui galget álggahuvvot.</p>
<p>Min diehtočohkkenmátkkis oaččuimet čielgasit dan ipmárdusa ahte sii leat hui duhtavaččat dainna go giellaguovddáš lea suohkana hálddus. Stivra lea bivdán giellaguovddáža evttohis vejolaš eará organiserenmálliid, vai čakčat sáhttet árvvoštallat ja mearridit galgá go seamma organisenmálle bisuhuvvot vai galgá go rievdaduvvot. <em type="bold">11.3 Giellagoađi doaibma </em>Giellaguovddáža jođiheaddjis lea stuora friddjavuohta vuoruhit doaimmaid, muhto son dahká dan ovttasráđiid sámi ossodagain ja Sámepolitihkalaš lávdegottiin. Go giellaguovddáš lea oassi suohkanhálddahusas, de dat mielddisbuktá dan ahte lea giellaguovddáš mii evttoha eanas ovddidandoaimmaid, vaikko dáhttu diehttelas maid gullat maid olbmot geat geavahit guovddáža hálidit. </p>
<p>Ástávuona giellagoahtie lea válljen bájemusdásis čalmmustahttet giellametodihka. Mánáidgárddi oahpaheamis lea sin lagas oktavuohta Walesiin leamaš guovddážis. Ruŋgugierraga sámi mánáidgárddis geahččalit heivehit dan giellaoahpahanmálle mainna Wales lea lihkostuvvan oažžut maiddái daid mánáid, geain ii leat unnitlogugiella ruovttus, šaddat doaibmi guovttegielagin. Giellagoahtie lea doaibman veahkkin gelbbolašvuođahuksemis ja dien giellalávgunmetodihka čuovvolanbargguin maid mánáidgárdi dál la váldimen atnui. Nubbe lávki ovddos lea giellaoahpahanmetodihkka rávisolbmuide ,maid giellagoahtie lea álggaheamen ovttas Nordlándda fylkamánniin ja Nordlándda universitehtain. Ja dan barggus áigot váldit atnui dahje heivehallat vuogi maid Israelis geavahit giellaoahpaheamis, mainna leat nagodan hebreálašgiela dahkat ealli giellan.</p>
<p>Muhto vuos doaimmahuvvo rávisolbmuid sámegieloahpahus Loabágis oassin Sámedikki 5‐jagi rávisolbmuidoahppoprográmma mielde, mii addá vejolašvuođa oažžt oahppočuoggáid álgodásis gitta 69</p>
<p><em type="italic">Norut ‐ Northern Research Institute, Alta </em>lohkanbadjeoahppodássái. Dat bárgu doaimmahuvvui álggos ovttas Sámi allaskuvllain, muhto lea dál sirdojuvvon Romssa universitehtii. Muhto lea ieš giellagoahtie mii doaimmaha oahpahusa, ja oasseválddit dieđihit iežaset studeantan Romssa universitehtii. Suohkan hálida diekkár sámegieloahpahusa rávisolbmuide, ja lea dien várás sirren 1 miljovnna vai sáhttá addit bargiide virgelobi bálkkáin čuovvut kurssiid. Juolluduvvo maid doarjja guoktásii priváhta ealáhussuorggis ja váhnemiidda geaid mánáin lea sámegiella skuvllas. Dasto lea ge vejolaš oažžut buori oahpu sámegielas, seammás go sámegielat mánáidlohku sihkkarastojuvvo. </p>
<p>Muhtumat leat gal moaitán dan go giela ealáskahttinbargguin eai ane vuolggabáikin guovllu sámegielsuopmana. Dat gáibida doarjaga báikkálaš giellačehpiin. Giellagoahtie lea geahččalan dien moaitaga váldit vuhtii ja lea earet eará lágidan praktihkalaš lohkan‐čállin kurssiid. Prošeavttaid oktavuođas lágida giellaguovddáš sámegielfágalaš deaivvademiid Ruŋggus, ja dohko leat maid plánemin nuoraiddeaivvadeami. Giellaguovddáš hálida leat sámegiela ja sámi kultuvrra oahpaheami njunuš dán guovllus, ja jus sis lea kapasitehta, de áigot maid veahkehit dulkon‐ja jorgalanbargguiguin.</p>
<p>Giellaguovddáš dovdá ovddasvástádusa olles Ástávuona guvlui, ja danin doaimmaha ge dieđuid ránnjásuohkaniidda iežaset kurssiid ja lágidemiid birra. Sin giellakurssiide servet sihke Siellakvuona ja Beardu guovlluin olbmot, ja giellaguovddáš lágida maid giellakafea ja logaldallamid ovttas Rivttát fanasmuseain. Kulturfestivála <span type="quote">«Loabákvahkku»</span> lea okta stuorámus lágidemiin, gos giellaguovddáš beassá olles vahku čalmmustahttit sápmelaččaid ja sis lea earet eará máinnasboddut mánáide.</p>
<p>Ástávuona giellagohtie bargá maid báikenammaprošeavttain, mas čohkkejit Loabák ja Siellakvuona báikenamaid. Guovddáš lea maid huksemin čájáhusa dearvvašuođaguovddážii, dainna ulbmiliin ahte oainnusindahkat sámegiela ja sámi kultuvrra.</p>
<p>Giellaguovddáš ii leat ásahan makkár ge vuogi movt iskat man duhtavaččat olbmot leat sin doaimmain, muhto sii čujuhit dasa ahte lea váttis diehtit maid diekkár iskkadeamit duođai árvvoštallet. Sin oaivila mielde ferte miha čielgaseappot earuhit iešguđetge doaimma mihttomeari, vai ii iskka man duhtavaččat olbmot leat boarrasiiddeaivvvademiin seammaládje go iská man duhtavaččat leat meahccemátkkiin gos giela besse čatnat kulturdoaimmaide, ja gielladoaimmaid main lea hui čielga oahppanulbmil. Danin lea ge diekkár iskkademiid dárbu ráhkadit nu ahte dat oktiidávistit prošeavtta ulbmiliin. Giellaoahpaheami oktavuođas fertejit leat reaiddut mat veahkehit kártet oasseválddiid ovdáneami oahpahusa mihttomeari ektui, ja de sáhttá ge oaidnit mii doaibmá ja mii ii doaimma.</p>
<p>Leat čađat leamaš váttis oažžut dievdduid searvat giellakurssiide. Okta čilgehus dasa sáhttá leat, lohket sii, ahte suohkanossodagain gos movttiidahttet bargiid álgit giellakurssiide, ja gos lea álkimus oažžut virgelobi,barget eanas nissonolbmot. Muhto dan praktihkalaš čállin‐lohkankursses gal ledje eanet dievddut go nissonolbmot, nugo juo leat namuhan. <em type="bold">11.4 Doaimma ruhtadeapmi </em>Ástávuona giellagoahtie oažžu vuođđodoarjaga Sámedikkis, ja maiddái basisruhtadeami suohkana guovttegielatvuođadoarjagis, ja oažžu maid doarjaga Romssa fylkesuohkanis. Ekonomalaččat lea stuora ovdamunnin dat go guovddáš ii leat láhčán doaimma dakkár dillái ahte leat šaddan stuora fásta golut. 70 </p>
<p>Dasa lassin oažžu giellaguovddáš prošeaktadoarjagiid, ja lea eanas Sámediggi mii daid ruhtada. Boahtá čielgasit ovdan ahte sii hálidit rievdadit prošeaktadoarjagiid geavaheami nu ahte atnet muhtun oasi dain ruđain bargguide mat juo doibmet bures, dan sadjái go čađat geavahit návccaid hutkat ođđa prošeavttaid. Dien láhkái sáhttá maid deavdit dan guorosáiggi mii dávjá šaddá maŋŋil go prošeakta lea loahpahuvvon. Giellaguovddáža lagas čanastat suohkanii lea máŋgga geardde leamaš sidjiide veahkkin go leat dárbbašan liige ruhtadoarjaga, maiddái daid doarjagiid leat ožžon guovttegielatvuođaruđain. Muhto go guovttegielatvuođadoarjagiidda leat mearriduvvon ođđa eavttut, de ballá guovddáš ahte diet vejolašvuohta oažžut liigedoarjagiid gáržžiduvvo.</p>
<p>Giellaguovddáš lea Sámediggái čujuhan ahte giellaguovddážiid vuođđodoarjja lea beare unnán nannet dohkálaš doaibmajođiheami.Dán jahkái leat ge sii ohcan miha eanet vuođđodoarjaga go dan mii lea standárdadoarjja. Sii oaivvildit maid ahte Romssa fylkasuohkana doarjja galggašii juolluduvvot juohke giellaguovddáža doaimmaid vuođul, de livččii sin giellaguovddáš ožžon miha eanet doarjaga, oaivvildit sii. <em type="bold">11.5 Bargiid fidnen </em>Giellaguovddážis barget lassin beaivválaš jođiheaddjái, gii lea bissovaš virggis, guokte prošeaktamielbargi. Sudno bálkkáid ruhtadit prošeaktaruđaiguin ja danin sudno barggut leat gaskaboddosaččat. Guovddáš lea vuhtiiváldán sohkabealbalánssa. Giellaguovddážis lea čađat hui ollu bargu, ja muhtomin lea váttis nagodit buot bargguid bargat. Ja sis galggašii áinnas leat eambbo kapasitehta čuovvut mánáidgárddi bargguid, ja sii leat ferten bálkáhit liigeolbmuid veahkkin rávisolbmuidoahpahussii. Lea oalle váttis gávdnat olbmuid geain lea giellagelbbolašvuohta, ja guovddáš čatná iežas bargguide olbmuid geain lea hui viiddis máhttu, vai sáhttet máŋggalágan doaimmain leat veahkkin. <em type="bold">11.6 Ovttasbargu ja gulahallan </em>Mii leat juo namuhan ovttasbarggu mii guovddážis lea Romssa universitehtain rávisolbmuidoahpahusas, ja giellametodihkkabarggu man ovttasbargoguoibmi lea Ulpan Eitan Israelis, ja dan barggus lea maid Nordlándda Fylkamánne ja Nordlándda universitehta mielde. Mánáidgárddi nannendoaimmain lea Sámi allaskuvla leamaš hui guovddážis, go leat ásahan oktavuođa ovtta Wales mánáidgárdái ja maiddái Trinity Collegii Carmarthenas. Ástávuona giellagohtie ovttasbargá maid Davviriikkaid Sámeráđiin. </p>
<p>Lassin dan ovttasbargui mii Nordlándda Fylkamánnes lea Siellakvuona ja Rivttát suohkaniiguin, lea Fylkamánne maid váldán mielde Loabák suohkana dan bargui man ulbmil lea čalmmustahttet sámegiela oahpaheami unnitloguálbmogiid guovlluin. Giellaguovddáš doalaha oktavuođa eará giellaguovddážiiguin, muhto oaidná eanemus ávkki doalahit oktavuođaid lulasguvlui gos gielladilli lea sullii seammalágan go Loabágis. Dan oktavuođas leat Várdobáiki ja Árran eanemus heivvolaččat, ja dasa lassin lea Ástávuona giellaguovddážis lagas ovttasbargu Árborde sámeskuvllain.</p>
<p>Giellaguovddáš lea duhtavaš dainna gulahallamiin mii sis lea Sámedikkiin. Sin oaivila mielde čuovvola diggi bures sin bargguid politihkalaččat, ja sii doalahit lagas oktavuođa hálddahusain. Vuođđodoarjaga raportačállima birra celket giellaguovddáža informánttat, ahte dat lea oalle geahččalus, danin go Sámedikkis eai leat seamma raportavuogit go suohkanis dahje fylkasuohkanis. Dasto lea ge duohta dilli nu ahte beaivválaš jođiheaddji šaddá bargat eanas dušše raporttaiguin ođđajagimánus gitta njukčamánnui, danin go dat galget iešguđetáiggis sáddejuvvot, ja de šaddá earet 71</p>
<p><em type="italic">Norut ‐ Northern Research Institute, Alta </em>eará sáddet gaskaboddosaš jahkedieđáhusaid dohkkeheapmái iešguđet áiggis. Muđui čujuhit dasa ahte Sámegielaid doaibmaplána lea dehálaš reaidu, man boađus lea ahte Sámediggi lea bidjagoahtán garrasit gáibádusaid giellaoahpaheami bohtosiidda, ja dat leamaš guovddáža mielas dárbbašlaš. <em type="bold">11.7 Doaimma ulbmil ja beaktu </em>Sámedikki ulbmil doarjjaortnegiin lea ahte sámegiella galgá gullot ja oidnot giellaguovddáža doaibmaguovllus. Loabák giellaguovddáš lea buot oaneheamos áiggi leamaš doaimmas, earret Gielem Nastedh Snoases mii aitto lea ožžon giellaguovddášárvvu. Guovddáš ieš oaivvilda ahte sii leat hui alla bargodássái olahan oalle oanehis áiggis, ja nu lohket maiddái earát geain leamaš dahkamuš sin doaimmain. Suohkana bealis čujuhit dasa ahte giellaguovddáža bargu lea váikkuhan dasa ahte sámegiella gullo dávjjibut ja ahte lea álkit duostagoahtit geavahit sámegiela. Maiddái suohkanássit geain ii leat sámi duogáš, leat searvan giellakurssiide, ja dat čájeha ahte gielas lea dál eanet árvu. </p>
<p>Ruŋgugiera sámi mánáidgárddi informánttat muitalit, ahte ovttasbargu mii sis lea Ástávuona giellagođiin, lea váldobargu sámi giellalávgunmetodihka ovddideamis, maid sii dál geahččalit váldit atnui. Vaikko muhtumat sis geat čađahedje Wales kursse, eai šat bargga mánáidgárddis, de leat earát movttáskan searvat ja giellaguovddáš lea muhtumiid maid veahkehan čuovvolanbargguin. Dat mii lea dehálaš giellalávgunmánáidgárddis, lea ahte rávisolbmot galget áivve sámástit ja mánát eai galgga gullat dárogiela rávisolbmuin. Dálá pedagogalaš jođiheaddji lea ieš čađahan sámegielkursse. Vaikko son ii máhte ge sámegiela eatnigielladásis, de dat aŋkke lea dahkan ahte suohkan lea nákcen oažžut áigái pedagogalaš fálaldagaid sámegielas. Vakko vel mánát eanasáiggi duhkoraddet ge dárogillii, de gávdnojit maid muhtumat geat duhkoraddet sámegillii. Rávisobmot barget hui áŋgirit mánáid gielain, ja buot mánát ipmirdit sámegiela, ja máŋggas vástidit sámegillii. Sin mielas dát ođđa bargovuohki doaibmá buorebut go dat vuohki maid sii ovdal leat geavahan.</p>
<p>Dán rádjái lea guovddáš gidden eanemus fuomášumi oahpahussuorgái, muhto gullojedje maid sávvamin ahte galggaše eanet nagodit bargat maiddái dearvvašvuođa‐ja sosiálasuorggis. Sii leat oaidnán ahte dien suorggi bargiid lea váttis oažžut searvat giellakurssiide mat lágiduvvojit suohkana bargiide, earet eará danin go sii čuvvot vuorrobarggu (turnus).</p>
<p>Giellaguovddáš hálidivččii olahit vel eanet olbmuid. Ja lohket ahte sii dáidet fertet bargagoahtit eanet iešguđetlágan berošteaddjesurggiiguin, vai olahivčče sihke nissonolbmuid ja dievdduid. Vaikko guovddáš cealká ge hui čielgasit ahte ferte earuhit giellakurssiid eará kurssiiin, de sáhttá áinnas ovdamearkkadihte duodjekurse leat buorre giellageavahanbáiki gos sáhttá sámegiel fágasániid oahppat.</p>
<p>Mii leat ge oaidnán ahte sis leat giella‐ ja kulturbarggut mánáide ja nuoraide, váhnenbuolvva rávisolbmuide ja vuorasolbmuide. Dán rádjái lea unnán dahkkon vuođđoskuvllas, muhto áiggi mielde lea mihttomearri dohko nai oažžut buoret sámegielfálaldaga, go dat mánát geat dál leat giellabeasimánát álget skuvlii. Loabák suohkana ja Sámedikki ovttasbargošiehtadusas 2012‐2015 guovttegielatvuođadoarjagiid birra daddjo ahte suohkan galgá bargagoahti ásahit sierra sámi bajásšaddanguovddáža Loabágii mas lea manáigárdi, skuvla ja SFO seamma dáhki vuolde. <em type="bold">11.8 Árvvoštallan </em>Giellaguovddáža oamasta suohkan, ja danin dan váldodoaibma lea ge bálvalit suohkana siskkáldasat. Giellaguovddáža deháleamos doaibma lea nannet suohkanbargiid giellagelbbolašvuođa, ja maiddái suohkanássiid giellagelbbolašvuođa suohkanis mii lea oalle oanehis áiggi leamaš mielde sámegiela 72 hálddašanguovllus. Vaikko giellaguovddáš lea ge čadnon suohkanii, de sii muhtun muddui olahit maiddái viidábut Ástávuonas, mii lea sin doaibmaguovlu, danin go sis leat ovttasbargoprošeavttat. Giellaguovddáš lea vuos oalle ođas, dat lea dušše moadde jagi leamaš doaimmas. Danin ferte ge ain bargat dan badjelii ahte nagodit bures ruohtasnuvvat dien guvlui. Mii guoská oainnusindahkamii, de ii leat beare buorre fuobmát gos giellaguovddáš lea, suohkana dearvvašvuođavisttis, muhto nuppebealis, dat lea dakkár visti gos ollu olbmot joreštit, ja gos eanet galbemiin ja diehtojuohkimiin olaha vel eanet olbmuid. Báikenamaid dokumenteremiin sáhttá áiggi mielde oažžut guovddáža bargguid eanet oidnosiii, muhto dan rádjái eai leat vel joavdan. Unna museaža ásaheapmi giellaguovddážii, dáidá maid geassit sámegiela eanet oidnosii, ja geassit eanet gussiid dohko. </p>
<p>Vaikko doaimmahit ge ollu bargguid ja ollu iešguđetlágan prošeavttaid, de orro vuhttomin ahte sis lea vuos oalle unnán oktavuohta sámi servodahkii. Maiddái dan guovddáža stuorámus geahččalus lea, nugo ollu eará guovddážiid nai, dat go siskkáldasat sámi birrasiin leat nu máŋggalágan oainnut dasa movt sámegiela ja sámi kulturbargguid buoremusat galggašii ovddidit. <em type="bold">12 Loahpalaš analysat ja doaimmat maid sáhtášii álggahit </em></p>
<p>Dan kahpihttalis áigut čoahkkáigeassit dan maid leat čállán dan logi giellaguovddáža birra, ja geahččalit gávnnahit makkár erohusat dain leat ja mii lea oktasaš, makkár oktasaš hástalusat ja makkár earenoamáš mihtilmasvuođat leat. Mii máhccat fas váttisvuođaid ovdanbidjamii maid álgokapihttalis namuheimmet, ja buktit loahppaárvvoštallama daidda. Muhtun gažaldagain leat válljen váttisvuođačilgehusaid čohkat hui bastilin, ja de árvvoštallat daid, ja geahččalit ohcat vástádusa. Álo lea kapasitehtas gažaldat, go galgá mearridit man ollu elemeanttaid galgá loahppaárvvoštallamis gieđahallat, ja mii leat válljen gieđahallat daid beliid mat min mielas leat eanemus dehálaččat, ja main mii dál oaidnit oktavuođaid mat eai soaitán nu čielgasat dalle go álggiimet árvvoštallanbargguin. Dákkár dieđuidčohkken lea dutkiide oahppanproseassa gos ođđa dieđut bohtet stuorát oktavuhtii ja rahpet ođđa geahččanvugiid. Dan mii gaskkustit dán maŋemus kapihttalis. <em type="bold">12.1 Maid báikkálaš biras lea mearkkašan giellaguovddážiid ásaheapmái ja doibmii? </em></p>
<p>Dieđuid čohkken lea čájehan muhtun váldogovaid das geat dat leat mat álggahit giellaguovddážiid ja geat daid jođihanfámut leat. Dávjá leat báikkálaš sámi searvvit ovddidan vuosttaš lávkki, ja dábálaččat dolvot jurdaga viidáseappot muhtun gievrrat organisašuvnnaide, nugo ovdamearkkadihte suohkaniidda. Muhtun suohknaniin mat aitto leat boahtán mielde sámegiela hálddašanguvlui, leat gáibádusat mat gusket guovttegielalaš suohkaniidda čájehan ahte lea dárbu nannet gelbbolašvuođa. Dat leamaš ge dávjá dat mii lea vuolggahan muhtun giellaguovddážiid álggahanbarggu, mat maid ožžot guovddáš doaimma bargat dan badjelii ahte suohkan olaha gáibádusaid mat leat guovttegielalaš suohkanii. Guovddážat leat veahkkin nannemin suohkana gelbbolašvuođa sámegielas ja kultuvrras, ja sáhttet doaibmat máŋgga suohkanis suohkanlaš resursaguovddážin (Gáivuotna, Unjárga, Loabák). Muhto giellaguovddážat leat maid ásahuvvon guovlluide mat eai leat sámegiela hálddašanguovllus, gos oaidnit ahte dat eanet dahje unnit laktojuvvojit suohkana gelbbolašvuođadárbbuide (Áltá, Romsa, Plassje). Giellaguovddážat main lea hui nanu čanastat sámi 73</p>
<p><em type="italic">Norut ‐ Northern Research Institute, Alta </em>organisašuvnnaide (oamasteaddjit dahje stivralahtut), sáhttet ges álkit ipmirduvvot muhtun sámi joavkkuide gullevažžan báikkálaš servodagas, ja diekkár ipmárdus sáhttá sihke čohkket ja háddjet. </p>
<p>Giellaguovddážat leat leamaš dehálaš oassi sámi institušuvnnaid huksenbargguin ollu suohkaniin ja guovlluin. Muhtun báikkiin lea giellaguovddáš <span type="quote">«oktonas sámi suolu»</span>dáru institušuvdnabirrasis (Gaisi Moskaluovttas, Aajege Plassje joatkkaskuvllas, Porsáŋggu kurseguovddáš), ja leat unnán eará sámi birrasat doarjjan. Eará báikkiin lea ges giellaguovddáš dehálaš oassi stuorát sámi birrasis dahje institušuvnnas (Árran Divttasvuonas, Várdobáiki Evenáššis, Álttá Siida, SEG Deanus, Davviálbmogiid guovddáš Olmmáiváikkis) ja doppe besset giellaguovddážat atnit ávkin ollu earáid máhtu ja čehppodaga sámegielas ja kultuvrras, ja besset doaibmat sámegielat birrasis. Muhtun oktavuođain lea giellaguovddáža doaibma nu ollu seahkanan olles dan birrasa eará doaimmaide, ahte lea njulgestaga váttis geassit ovdan mii lea earenoamážit giellaguovddáža bargu (Árran). Ja dasto lea maŋemus ovdamearka, namalassii guokte giellaguovddáža maid suohkan jođiha suohkana visttis, na ii fal jur ráđđeviesus, muhto ovttas eará sámi ossodagaiguin suohkanis (Loabák ja Unjárga). Dieppe lea giellaguovddáš čadnon hui nannosit eará suohkanossodagaide, ja doppe juogadit bargguid. <em type="bold">12.2 Mii lea organiserenmálle válljema mearrideaddji? </em>Giellaguovddážiid organiserenmálle válljen čájeha ollu eará dilálašvuođaid guovddáža ásaheamis. Vuosttažettiin dat čájeha dalá áiggi dárbbu čatnasit juogamasa, leaš dal suohkan (Porsáŋgu, Gáivuotna, Unárga, Loabák, Romsa) dahje fylkasuohkan (Plassje), ja dasto oaidnit maid ahte dat čájeha dárbbu leat veaháš eret eará doaimmain mat oamasteddjiin leat (Deatnu, Áltá, Árran), ja maiddái dan ahte galget leat vejolašvuođat searvadahttit eará berošteddjiid seamma guovllus (Várdobáiki). Muhto dat čájeha maid makkár gáibádusaid ruhtadeaddjit bidjet eaktun vuođđodoarjaga juolludeapmái, earet eará Sámediggi. </p>
<p>Mii leimmet vuordán gávdnat minstara mii čájeha ahte sámegiela hálddašanguovllu giellaguovddážat loahpas šaddet suohkana háldui. Dat doallá deaivása muhtun muddui, ja njeallje guovddáža guđa hálddašanguovllu giellaguovddážiin leat ge válljen suohkanmálle (Porsáŋgu, Gáivuotna, Unjárga, Loabák). Muhto okta giellaguovddáš mii lea olggobealde hálddašanguovllu lea maid válljen suohkanmálle (Romsa). Oasussearvi, OS‐málle lea válljen okta giellaguovddáš mii ii leat hálddašanguovllus (Áltá) ja okta mii lea hálddašanguovllus (Deatnu). Vuođđudus organisašuvdnamálle lea dušše Árran válljen mii lea Divttasvuonas, mii lea hálddašansuohkan, ja ossolaččaidsearvvi (andelslag) lea dušše Várdobáiki Enáššis válljen. Organiserenmálle eai leat rievdadan álggu rájes, earret Várdibáiki, mii dál lea rievdandeamen organiserenmálle, ja várra šaddá vuođđudus dahje oasussearvi (OS), árvideames eanemusat danin go galget hukset ođđa sámi viesu, ja de bohtet maid ođđa oamasteaddjit.</p>
<p>Muđui oaivvildit giellaguovddážiid informánttat ahte ii gánnát dakkár organiserenmálle rievdadit mii bures lea doaibman. Buot organiserenmálliin leat sihke buorit ja heajut bealit, muhto vaikko doaibma ii leat ge organiserejuvvon jur juste nu movt livčče hálidan, de sáhttá dainna oahppat birget. Dalle go Sámediggi iežas Institušuvdnadieđáhusas (2008) almmuhii ahte diggi hálida muhtun giellaguovddážiid oažžut nannosit organisašuvdnan dan láhkái ahte laktit daid eará sámi ásahusaide, ja nu maid rievdadit organiserenmálle, de eai ožžon dasa beare ollu doarjaga guoskivaš birrasiin. Oamasteapmi mearkkaša maid stivren‐ ja váikkuhanfápmu, ja dan gal oamasteaddjit ille addet earáide. 74</p>
<p><em type="bold">Tabealla 12.1 Gos giellaguovddážat leat, sámegiela hálddašanguovllus vai dan olggobealde, ja daid organiserenmálle </em></p>
<p><em type="bold">Giellaguovddáš </em></p>
<p><em type="bold">Hálddašanguovllu Organiserenmálle </em></p>
<p>Porsáŋggu Sámi giella‐ ja kulturguovddáš</p>
<p>Siskkobealde</p>
<p>Suohkanvuođđudus</p>
<p>Gáivuona Sámi giellaguovddáš</p>
<p>Siskkobealde</p>
<p>Suohkana hálddus</p>
<p>Várdobáiki sámi guovddáš Evenáššis</p>
<p>Olggobealde</p>
<p>Ossolaččaidsearvi (BA)</p>
<p xml:lang="smj">Árran julevsáme guovdásj Divttasvuonas</p>
<p>Siskkobealde</p>
<p>Vuođđudus</p>
<p>Isak Saba guovddáš Unjárggas</p>
<p>Siskkobealde</p>
<p>Suohkana hálddus</p>
<p>Deanu giellagáddi</p>
<p>Siskkobealde</p>
<p xml:lang="fin">OS</p>
<p>Gáisi Giellaguovddáš Romssas</p>
<p>Olggobealde</p>
<p>Suohkana hálddus</p>
<p xml:lang="sma">Aajege ‐ Saemien giele‐ jih maahtoejarnge Plassjes</p>
<p>Olggobealde</p>
<p>Fylkasuohkana hálddus</p>
<p>Álttá Sámi Giellaguovddás</p>
<p>Olggobealde</p>
<p xml:lang="fin">OS</p>
<p>Loabák ‐ Ástávuona giellagoahtie</p>
<p>Siskkobealde</p>
<p>Suohkana hálddus <em type="bold">12.3 Movt váikkuha ruhtadeapmi ja prošeaktaruhtadeapmi doibmii? </em>Giellaguovddážiid doaimmaid ruhtadeamis leat áibbas guhtetlágan rámmaeavttut. Das lea sáhka guovtti áššis; man ollu guovddáš oažžu bissovaš doaibmajođihandoarjjan, ja man ollu guovddáš nagoda oažžut prošeaktadoarjagiid maid ohcá. Prošeaktadoarjagat sáhttet buvttadit váilevaš doaibmajođihandoarjaga, dahje leat dehálaš lasáhussan dasa. </p>
<p>Mii oaidnit hui čielga oktavuođa das man stuora bissovaš ruhtadeapmi lea, galle bargi leat guovddážis, ja muhtun muddui maid man viiddis doaibma lea. Lea stuora erohus das ahte jođihit giellaguovddáža ovttain bargiin ja das ahte jođihit guovddáža mas leat 3‐4 bargi. Go leat eanet bargit, de lea eanet heivehanmunni ja buoret vejolašvuohta ráhkadit guhkes áigái plánaid. Sámedikki vuođđodoarjja lea áibbas dárbbašlaš jus giellaguovddážat galget unnimus dási doaimma ge sáhttit jođihit, ja maiddái fylkasuohkana jođihandoarjja lea mávssolaš oassi ruhtadeamis. Dat doarjja lea boađus fylkasuohkaniid ja Sámedikki ovttasbargošiehtadusain (Romsa 2006, Finnmárku 2007, Nordlánda 2006, Hedmárka, Davvi‐Trøndelága, Lulli‐Trøndelága ja Nordlándda lullisámiovttasbargu 2010). Muhto mii oaidnit ahte fylkasuohkaniid doarjagat leat iešguđetlágan sturrodagas. Finnmárku addá seamma sturrosaš doarjaga buot guovddážiidda iežas regiovnnas, muhto eará fylkasuohkanat geavahit iešguđetlágan dárbbuid ja bargguid árvvoštallamiid vuođđun go mearridit man stuora doarjaga galget juolludit giellaguovddážiidda. Bures beali giellaguovddážiin ožžot maid vuođđodoarjaga suohkanis. Porsáŋgu, Gáivuotna, Deatnu ja Loabák mat gullet sámegiela hálddašanguvlui, ožžot vuođđodoarjaga suohkana guovttegielatvuođajuolludemiin. Romsa ja Plassje geavahit eará boasttaid suohkanis ruhtadit giellaguovddážiid doaimma, danin go dat suohkanat eai oaččo guovttegielatvuođadoarjagiid danin go eai gula sámegiela hálddašanguvlui.</p>
<p>Sámedikki iešguđetlágan váikkuhangaskaoamit leat hui dehálaš doarjjaortnegat main sáhttá ohcat prošeavttaid ruhtadeami, ja nu nákce oažžut giellaguovddážii eanet doaimmaid go dušše buhtis hálddašanbargguid. Máŋgga giellaguovddážis leat ovdošanveará ollu doaimmat, muhtumin sáhttet leat nu eatnat go 10‐15 prošeavtta ovtta jagis, ja leat ge dasto ožžon ollu ohcamušaide doarjagiid, ja eará guovddážiin ii leat ges nu ollu doaibma, dahje eai soaitte oažžut jahkásaččat prošeavttaide doarjagiid, jus dat eai deaivva leat juste dakkár doammat maid ruhtadeaddji lea válljen juste dalle vuoruhit. Muhtun giellaguovddážat lohket oalle geahččalussan dan go Sámediggi ii dáhto 75</p>
<p><em type="italic">Norut ‐ Northern Research Institute, Alta </em>ekonomalaččat doarjut seammamállet doaimmaid jagis jahkái. Okta diekkár ovdamearka leat gáktegoarrunkursset, mat máŋgga giellaguovddáža mielas leat hui identitehtanannejeaddjit, ja maidda dávjá leat guhkes vuordinlisttut. Váikko Sámediggi lea ge deháleamos prošeaktaruhtadeaddji, de gávdnojit maiddái vejolaš eará ruhtadeaddjit, sihke dain fylkkain ja suohkaniin gos giellaguovddážat vejolalaččat juo ožžot vuođđodoarjaga, ja maiddái áibbas eará báikkálaš, regionála ja internašuvnnalaš ruhtadeaddjit. Mii oaidnit ovdamearkkadihte giellaguovddážiid mat ovttasbarget Ruoŧain dahje Suomain ja nu leat olahan EU‐ruhtadeami (Deatnu, Árran, Romsa). </p>
<p>Giellaguovddážiin lea iešguđetdásis dáhttu ja návccat ohcat eará olggobeale prošeaktaruhtadeddjiid. Guovddážiin main lea nanu vuođđoruhtadeapmi ja main eanemus doaibma doaimmahuvvo dábálaš bušeahta siskkobealde, ii leat seamma heahtedárbu ohcat olggobeale ruhtadeami go giellaguovddážiin mat doibmet hui gáržžes ruhtadilis. Guovddážat mat dárbbašit olggobealde ruhtadeami hui ollu, dahje mat juo leat áibbas dan duohken, čilgejit man váttis sáhttá leat diekkár dilis bargat. Dat váibada bargiid, ja sii sáhttet oalát vuollánit, ja dat čatná ollu olmmošlaš návccaid, dahká váttisin gávdnat bargiid ja doalahit sin geaid bálkáhit diibmobargin, ja dat gáržžida boahtteáiggi plánema, sihke ekonomalaččat ja maiddái jođiheami ektui. <em type="bold">12.4 Makkár dilli váikkuha bargiid fidnemii giellaguovddážiidda? </em>Giellaguovddážat dárbbašit dakkár gelbbolašvuođa maid ollu eará sámi ásahusat nai ohcet, ja maid lea váttis gávdnat, ja mii oalle muddui maid váilu giellaguovddážiid lagas guovlluin. Giella‐ ja pedagogalaš gelbbolašvuođa lea hui váttis gávdnat. Muhtun guovlluin olggobealde guovddáš sámi guovlluid eai lean galles geat máhtte sámegiela (čállit) dan muttos alla dásis ahte sáhtte diekkár virggiide álgit, dalle go guovddážat ásahuvvo. Gelbbolašvuohta fertii vuođu rájes huksejuvvot, ja hui dávjá fertii dan gelbbolašvuođa viežžat Sis‐Finnmárkkus. Ja vel otná dán beaivvi ge fertejit ollu giellaguovddážat ohcat bargiid olggobealde iežaset guovllu (Loabák, Romsa). Muhtun guovddážat leat áiggi mielde gávdnan eanas bargiid bissovaš virggiide iežaset guovllus (Deatnu, Unjárga), ja eará báikkiin leat easka áiggi mielde huksen báikkálaš gelbbolašvuođa (Gáivuotna ja Plassje). Lea buorre go formálalaš gelbbolašvuohta sámegielas deattuhuvvo, muhto sáhttá šaddat veaháš váttis jus šaddá áivve eará sámi guovlluin viežžat bargiid, geain lea eará kultuvrralaš ja gielalaš duogáš, ja eai dovdda báikkálaš árbevieruid ja giellaguovddáža doaibmaguovllu. </p>
<p>Lea dehálaš nagodit bargiid doalahit virggiin, ja giellaguovddážat main dávjá molsašuvvet bargit, dárbbašit dávjá guhkit sajáiduvvanáiggi, ja fertejit gelbbbolašvuođa hukset cehkiid mielde.Das lea sáhka sihke das ahte leat oahpis báikkálaččat, ja sihke das ahte oahpásnuvvat báikkálaš guvlui ja dehálaš ovttasbargiide dan guovllus, muhto bargis ferte maid leat prošeaktahutkanmáhttu, ferte dovdat iešguđetlágan ruhtadanboasttaid ja Sámedikki vejolašvuođaid, ja nagodit čuovvut mielde makkár vuoruheamit Sámedikkis leat áiggis áigái.</p>
<p>Eanas giellaguovddážiin leat hui ollu olggobeale bargit maid bálkáhit oanehit áigái iešguđetlágan kurssiide ja doaimmaide. Dat leat olbmot geain lea dehálaš máhttu ja čehppodat, soitet vel hui earenoamáš fágasuorggis čeahpit. Dien gelbbolašvuođa sáhttá leat váttis doalahit, danin go nu stuora oassi doaimmas ruhtaduvvo prošeaktaruhtademiin, ja dat dagaha dakkár bargodili ahte ii dieđe makkár doaimmaid sáhttá jođihit ovtta jagis nubbái. Diekkár eahpečielga dilis lea bahá massit olbmuid geain lea máhttu ja čehppodat eará gilvaleaddji bargoaddiide, nugo ovdamearkkadihte skuvllaide. 76 <em type="bold">12.5 Movt váikkuhit báikkálaš ja olles guovllu dilálašvuođat giellaguovddáža doaibmaválljemii? </em></p>
<p>Dieđuid čohkkenbargu lea čájeha ahte leat ollu diŋggat ja dilálašvuođat mat váikkuhit dasa makkár doaimmaid ja nannensurggiid giellaguovddáš vállje. Vuosttažettiin lea dás jearaldat das ahte <em type="bold">gii dat lea gii dahká dieid vuoruhemiid, </em>leat go bargit ieža, vai stivra (doppe gos dat lea) ja oamasteaddjit geat seaguhuvvojit bargui doaibmaplánaid ráhkadeami oktavuođas. Min jurddagovva lea ahte bargiin, ja ábaida beavválaš jođiheaddjis, lea stuora váikkuhanfápmu doaimmaid válljemis, muhto formálalaččat gal leat ollu earát geat buktet oaiviliid ja fuomášumiid dan prosessii. Danin leat siskkáldas dilálašvuođat hui dehálaččat, ja ahte válljemiin vuhtiiváldá maiddái bargiid iežaset bargoberoštumiid, vuoruhemiid, sávaldagaid, giellaguovddáža kapasitehta ja makkár olmmošlaš bargonávccat ja gelbbolašvuohta lea fidnemis. </p>
<p>Dasto lea gažaldat das man muddui giellaguovddáš nagoda ovttasbargat eará berošteddjiiguin ja ovttas daiguin ovddidit ja čađahit doaimmaid. Báikkálaš dásis sáhttet dat leat historjásearvi, duodjesearvi, falástallansearvi dahje sámi searvvit. Suohkandásis sáhttet dat leat suohkanetáhtat, skuvllat, mánáidgárddit ja kulturskuvllat. Ja regionála dásis sáhttet leat joatkkaskuvllat, eará giellaguovddážat, universitehtat ja allaskuvllat jnv. Sáhttit dadjat ahte <em type="bold">oktavuođat </em>dahje fierpmádagat maid giellaguovddážat jagiid mielde leat huksen, leat mearrideaddjin dasa geainna sii válljejit ovttasbargat, ja dat válljen váikkuha fas dasa makkár doaimmaid válljejit nannet. Muhtun giellaguovddážiin lea hui báikkálaš čanastat, ja hui báikkálaš fierpmádat, ja earáin leat viidát fierpmádagat ja čanastagat, sihke regionála dásis, našuvnnalaččat ja internašuvnnalaččat. </p>
<p>Lea lunddolaš, ahte giellaguovddážat mat lea sámegiela hálddašanguovllus, ja maid suohkan oamasta,galget gokčat daid dárbbuid mat <em type="bold">suohkanis </em>leat nannet giellagelbbolašvuođa ja máhtu sámi diliid birra. Ja de lea dávjá suohkan mii definere dárbbuid, mat eanet dahje unnit leat čállojuvvon plánaide, politihkalaš vuoruhemiide ja mearrádusaide. </p>
<p>Muhto eai leat dušše báikkálaš jearaheamit ja ohcaleamit mat váikkuhit dasa makkár doaimmaid giellaguovddáš vállje fállat. Gáiddusoahpahus mii jođihuvvo skuvllaide miehtá riikka, lea ovdamearka mii dan čájeha, maid dušše muhtun giellaguovddážat doaimmahit. Dan barget giellaguovddážat mat barget smávit gielaiguin, leat mii oaidnán; Plassje lullisámegiela ja Árran julevsámegiela oahppofálaldagain. Davvisámi guovlluin eai giellaguovddážat measta oba bargga ge gáiddusoahpahemiin. Muhtun guovddážat gal barget diekkár fálaldagain, gos čohkkejit ohppiid geat ožžot gáiddusoahpahusa suohkana/fylkasuohkana skuvllas. Sivvan dasa lea našuvnnalaš nannenbargu, mii lea addán juste Aajege giellaguovddážii earenoamáš bargun áimmahuššat lullisámegiela gáiddusoahpahusa joatkkaskuvladásis ja Árran lea ožžon seamma rolla áimmahuššat julevsámegiela joatkkaskuvladásis.</p>
<p>Loahpas áigut vel namuhit ahte dat guovddážat mat leat olggobeale prošeaktaruhtadedddjiid duohken, sáhttet muhtun muddui vásihit dan ahte leat <em type="bold">ruhtadeaddjit </em>mat bidjet eavttuid sin doaimmaide. Dan dahket go ain jahkái válljejit maid áigot vuoruhit, ja dan dieđihit juo doarjagiid almmuhemiin, ja maiddái de go ruhtadeaddji čohkkeda mearridit makkár ohcamušaid áigu doarjut ekonomalaččat. </p>
<p>Iešguđetge giellaguovddáža doaibmaguovllus leat sin iežaset giellakursedárbbut, ja dat dárbbut rievddadit maid áiggis áigái. Deanu giellaguovddáš muitala ovdamearkkadihte ahte ii leat šat nu 77</p>
<p><em type="italic">Norut ‐ Northern Research Institute, Alta </em>stuora dárbu lágidit čállinkursse boarrasit sápmelaččaide geain lea váilevaš skuvlen, danin go dan jovkui leat juo lágidan kurssiid ovdal, ja maiddái danin go dien ahkahaččaid lohku njiedjá jagiid mielde. Mii leat maid oaidnán ovdamearkkaid dasa ahte go giellaguovddáža doaibmabáikkis eai šat jearat giellakurssiid nu bearehaga, ja eai nu ollugat šat daidda searvva, de giellaguovddáš vállje bargagoahtit ođđa geográfalaš guovlluin. Dat lea okta čilgehus dasa manne Deanu giellaguovddáš maŋemus jagi lea válljen lágidit giellakursse olggobealde gieldda, gos eanet olbmot ohcalit diekkár kurssiid. </p>
<p>Báikkálaš árbedieđuid ja árbemáhtu čohkken lea ollu giellaguovddážiid mielas hui dárbbašlaš bargu, ja eandalii dakkár guovlluin gos ovdalaččas gávdno unnán diehtu ja dokumentašuvdna. Dan oaidnit earenoamážit mearrasámi guovlluin. Ja lea hui dárbu čohkket diekkár dieđuid ovdal go informánttat jávket, ja eai šat leat gávdnamis. Álttá ja Romssa giellaguovddážat leat válljen diekkár barggu vuoruhit. Mii oaidnit maid ahte muhtun giellaguovddážat leat čohkken ođđa dieđuid, muhto rahčet oažžut kapasitehta dahje nannet oahpu das movt diekkár dieđuid gaskkustit viidáseappot.</p>
<p>Mii oaidnit ahte dat báikkálaš biras ja regionála dilálašvuođat gosa dát giellaguovddážat leat ásahuvvon ja gos dat doibmet, lea duogáš mii mearkkaša hui ollu dasa makkár fálaldagaid guovddážat leat ovddidan. Dat duogáš sáhttá maid áiggi mielde rievdat, ođđa dárbbut ja gáibádusat sáhttet boahtit, ja dain giellaguovddážiin main lea rievdandáhttu ja mat nagodit hukset buriid gaskavuođaid ovttasbargiide sihke báikkálaččat ja olles doaibmaguovllus, ja mat doibmet čohkkejeaddjin iežaset birrasis, leat buorit vejolašvuođat lihkostuvvat. <em type="bold">12.6 Makkár ávki lea giellakurssiin leamaš mat addet gelbbolašvuođa? </em>Searvan kurselágideapmái mii addá gelbbolašvuođa, namalassii viđajagi rávisolbmuidoahppoprogámma, lea hui bures lihkostuvvan. Dat lea addán giellakurssiide eanet árvvu, ja muhtun muddui maid geasuhan ođđa ulbmiljoavkkuid. Sámedikki stipeanda kurseoasseválddiide lea buorre váikkuhangaskaoapmi mii movttáskahttá eanebuid čuovvut kurssiid ja joatkit sámegielain lohkanbadjedássái dahje alit dássái maŋŋil. Kursejođiheddjiid oahpaheapmi lea maid nannen giellaguovddáža bargiid gelbbolašvuođa dahje sin gelbbolašvuođa geat bálkáhuvvojit kursejođiheaddjin. Mii leat maid oaidnán ahte dat go gáibiduvvo formálalaš gelbbolašvuohta go galgá diein kurssiin oahpahit, lea movttiidahttán giellaguovddážiid bargiid nannet iežaset gelbbolašvuođa ja háhkat dan máhtu mii gáibiduvvo. </p>
<p>Giellakurssiid sáhttá áinnas hui dihtomielalaččat geavahit nannet suohkanbargiid giellamáhtu. Muhtun suohkanat leat leamaš čeahpit dien bargat (Gáivuotna ja Loabák), ja eará suohkanat leat fas dakkárat mat áinnas galggaše eanet geavahit giellakurssiid (Porsáŋgu ja Romsa). Suohkanat mat iežaset bargiide addet virgelobi bálkkáin dahje stipeandda suohkanis vai sáhttet čuovvut giellakurssiid, geavahit dan váikkuhangaskaoami vai bargit movttáskit searvat kurssiide. Muhto mii leat oaidnán ahte eai buot suohkana gáibit ahte bargit galget čađahit eksámena ovdal ožžot dieid buriid.</p>
<p>Dieđuid čohkkemiin leat ožžon dihtosii ahte diet gealbokursset sáhttet leat hui gáibideaddjit ja muhtumat válljejit ge heaitit, earenoamážit sii geain ii leat nu buorre čálalaš máhttu. Danin lea ge maid dárbu doalahit muhtun oanehis ja <span type="quote">«álkit»</span> fálaldagaid main besset hárjehallat hupmat, nugo ovdamearkkadihte giellalávgunfálaldagaid. 78 <em type="bold">12.7 Gulahallan Sámedikkiin </em>Leat ollu variašuvnnat das man málle mielde ja man dávjá guhtege giellaguovddáš váldá Sámedikkiin oktavuođa. Eatnasat čujuhit giellaossodaga hálddahussii, muhto maiddái oahpahusossodat ja kultursuorgi leat dehálaččat go bargá prošeavttaid ruhtadanohcamušaiguin. Muhto informánttat čujuhit maid dasa go čađat leat ođđa olbmot geaiguin Sámedikkis galget váldit oktavuođa, ja ahte ii leamaš oktage geas lea váldoovddasvástádus čuovvut giellaguovddážiid. Jus diekkár oktavuođaolbmo leat ožžon sadjái, de dat lea min mielas buorre. </p>
<p>Giellaguovddážat dieđihit ahte raportačállin vuođđodoarjaga ektui doaibmá bures ja eai dasa leat čadnon makkárge earenoamáš váttisvuođat. Muhto dakkár oktavuođain gos giellaguovddáža doaibma lea hui garrasit čuldojuvvon stuorát institušuvdnii, sáhttet čuožžilit váttisvuođat.Lea ovdamearkkadihte leamaš oalle hástaleaddji nagodit sirret giellaguovddáža doaimma ja rehketdoalu eará doaimmaid Árran guovddážis Divttasvuonas, muhto Deanus dat ii leamaš makkár ge váttisvuohtan, gos giellaguovddáš lea SEG vuollásaš doaibma.</p>
<p>Muhtun guovddážiin leat eanet hástalusat go earáin mii guoská Sámedikki prošeaktaruhtadeapmái, go eai leat ožžon čielgasii makkár ruhtadanortnegiin sii sáhtáše ohcat, makkár vuoruheamit leat guđege jagi ja makkár gáibádusat leat prošeavtta hápmái ja ruhtadeapmái. Ii sáhte cealkit ahte die lea dušše Sámedikki sivva, ahte sii eai almmut albmaláhkái, muhto sáhttá maid leat nu ahte ii buot giellaguovddážiid bargiin leat seamma buorre máhttu ja seamma ollu dieđut váikkuhandoarjjaortnegiid birra. Muhtumat leat hui čeahpes prošeaktaovddideaddjit, geat dovdet áššiid ja doalahit lagas oktavuođa Sámedikkiin prošeaktaohcamušaid hábmema ja čovvoleami oktavuođas. Ja eará guovddážiin fas ii leat nu beare ollu dahkamuš Sámedikki prošeaktaruhtadanhoidduin, ja danin sis leat ge unnit vásáhusat ja eai ge leat huksen fierpmádaga Sámediggái.</p>
<p>Davvisámegielguovllu giellaguovddážiin lea buorre hárjaneapmi lágidit giellakurssiid mat addet gelbbolašvuođa, ovttas Sámi allaskuvllain, muhto ollugat bálkestuvvo eahpečielga prosessii, go Sámi allaskuvla ii šat nagodan vuoruhit daid kurssiiguin bargat viidáseappot, ja dasto šadde giellaguovddážat hoahpus ohcagoahtit eará ovttasbargiid Romssa universitehtas. Mii leat ožžon dan ipmárdusa ahte diet moivi bođii das go Sámi allaskuvllas váillui sihke kapasitehta ja váilo maid bargit geat sáhtte oahpahit ja bagadallat báikkálaš kursejođiheddjiid, ja ahte das lei maid ekonomalaš bealli, ahte galggai go ollislaččat gokčat kursegoluid dahje muhtun muddui. Dan birra muitalit máŋga informántta giellaguovddážiin veaháš eahpečielgasit, orro ahte lea Sámediggi mii ii šat dáhtton vuoruhit kurssiid davvisámi guovlluin. Dán oktavuođas gal livččii Sámediggi (ja áinnas maid Sámi allaskuvla) galgan leat čeahpit čilget makkár váikkuhusaid dat rievdadusat mielddisbuktet go áigot garraseappot vuoruhit julev‐ja lullisámegiela ovddabeallái davvisámegiela boahttevaš kurssiin. Mii leat ožžon dan ipmárdusa ahte máŋga giellaguovddáža vásihit ahte Sámedikki 5‐jagi rávisolbmuidoahppoprográmma lea fáhkka heaittihuvvon dahje garrasit gáržžiduvvon, ja dat lea dagahan ollu heajos miela ja eahpesihkkaris dili dan ektui movt boahttevuođas galget organiseret ja ruhtadit giellakurssiid. Livčče miha árabut galgan čilget giellaguovddážiidda ahte sii sáhttet kurssiiguin joatkit (vaikko vel Sámi allaskuvla ii sáhte ge nu ollu šat leat fárus) ja ahte lea vejolaš oažžut daidda eará ruhtadeami Sámedikkis.</p>
<p>Sámedikki oktavuođa doalaheapmi sáhttá maid šaddat geahččalusaid sisa dan dihte go giellaguovddážiid bušeahttadárbbuid dieđiheapmi galgá dahkkot ovdal go Sámedikki bušeahtta 79</p>
<p><em type="italic">Norut ‐ Northern Research Institute, Alta </em>gárvvistuvvo daid vuoruhemiiguin mat das leat, ja go lea nu oanehis áigi bušeahta almmuheami rájes daid iešguđetlágan váikkuhandoarjjaortnegiid ohcanáigemeriide. </p>
<p>Oktavuohta Sámedikki politihkalaš dásiin ii namuhuvvo nu dávjá, muhto go politihkkárat muhtun hárve háve skuvihit giellaguovddážii, de lea buore vejolašvuohta singuin ságastallat áigeguovdilis váttisvuođaid birra. Sámedikki Institušuvdnadieđáhus, mii lea hui politihkalaš dieđáhus, mas deattuha dan ahte muhtun giellaguovddážiid seađášii laktit eará sámi institušuvnnaide, vai šaddet nannoseappot, ii leat boktán beare stuora beroštumi giellaguovddážiin. Ja ii dieđáhus čuovvoluvvon ge daid giellaguovddážiid ektui mat das namuhuvvojedje, várra danin go sihke guovddážat ja daid oamasteaddjit eai dorjon dieid jurdagiid. Muhto Várdobáiki gal orro nuppástahttemin organiserenmálle, dan oktavuođas go leat huksemin ođđa vistti, ja de dáidá earet eará Sámediggi boahtit oamasteaddjin. <em type="bold">12.8 Movt čuovvolit giellaguovddážat Sámedikki gáibádusaid mat gusket dásseárvui ja iešguđetlágan ulbmiljoavkkuid olaheapmái – ja movt isket leat go geavaheaddjit duhtavaččat? </em></p>
<p>Dan rájes go Sámediggi mearridit diekkár gáibádusaid, de leat eanas giellaguovddážat árvvoštallan movt sii ovddidit dásseárvvu iežaset doaimmain. Dan oaidná jahkeraporttaid árvvoštallamiin, ja muhtun muddui dat lea maid áššin go giellaguovddážat plánejit iežaset doammaid. Giellaguovddážat doibmet oalle muddui dakkár márkanis gos geavaheaddjit stivrejit, ja sis lea ge oalle unnán vejolašvuohta ieža válljet alcceseaset <span type="quote" xml:lang="vep">«kundariid»</span>. De lea ge álkit árvvoštallat man muddui leat ovddidan dásseárvvu bissovaš ja gaskaboddosaččat bálkáhuvvon bargiid dáfus, ja maiddái stivralahtuid válljemis, guovddážiin main lea stivra. Vaikko vel geahččalit ge oažžut oalle muddui seamma ollu nissonolbmuid go dievdduid bealis ovddasteddjiid, de duohta dilis dat sáhttá leat váttis, go eai sii álo beasa válljet <span type="quote" xml:lang="smj">«bajemus hildus»</span>.</p>
<p>Muhtun guovddážat barget earenoamážit rávisolbmuid várás, ja eai nu bearehaga mánáid ja nuoraid doaimmaiguin. Dat mii orro leamen vuolggaheaddjin dasa ahte álggahuvvojit doaimmat mánáide ja nuoraide, orro leamen dat go suohkan lea oamasteaddji, ja hálida oažžut giellaguovddážiin veahki nannet mánáid ja nuoraid sámegiela ja kultuvrra, ja ásahit báikkiid mánáide, geain skuvllas ja mánáidgárddis lea samegiella, gos giela sáhttet geavahit. Muhto maiddái guovddážat mat eai leat organiserejuvvon suohkanvuollásažžan, leat dihtomielalaččat bargan nuoraiguin. Sihke Várdobáiki, Aajege ja Árran leat lágidan dehálaš nannendoaimmaid dien ulbmiljovkui.</p>
<p>Muhtun giellaguovddážat leat veaháše rahčan olahit vuorasolbmuide iežaset fálaldagaiguin, mat maid leat ulbmiljoavku. Máŋga giellaguovddáža leat geahččalan lágidit boarrásiid deaivvadeami, muhto dat lea dakkár váttis doaibma, mainna ii lihkostuva nu bures jus dasa ii gávnna rievttes hámi. Muhto ollu vuorasolbmot leat kursejođiheaddjit, earenoamážit dain guovddážiin gos oahpahit árbemáhtu ja árbedieđuid vuorasolbmuin nuoraide.</p>
<p>Ja dasto lea ge vel báhcán maŋemus ja bajemus dási gažaldat dán árvvoštallamis. <em type="bold">12.9 Váikkuhit go giellaguovddážat dasa ahte sámegiella gullo ja oidno giellaguovddážiid doaibmaguovllus? </em></p>
<p>Diesa gal sáhttá vástidit juo, muhto máŋgga dásis diehttelas. Dasa váikkuhit ollu dilálašvuođat, ovdamearkkadihte dat man guhká giellaguovddáš lea leamaš doaimmas. Porsáŋggu ja Gáivuona 80 giellaguovddážat, mat leat doaibman 18 jagi, leat eahpikeahttá guođđán čielgasit luottaid go Loabák giellaguovddáš mii lea doaibman dušše guokte jagi. Stuora mearkkašupmi lea maid leamaš das makkár gielladilli suohkanis lei dalle go giellaguovddáš ásahuvvui. Muhtun guovlluin leat giellaguovddážat álggahan doaimmas dakkár guovllus gos sámegiella lei measta juo oalát jávkan (Gáivuotna, Moskaluokta, Plassje, Loabák), ja leat šaddan vuos cegget vuođđomáhtu, ja de dan ala huksegoahtit cehkiid mielde. Eará guovlluin lea ges sámegiella leamaš eanet ealli giella (Deatnu, Unjárga), muhto giellaguovddážiin lea dain báikkiin maid leamaš dehálaš doaibma, dan ektui ahte oažžut olles álbmoga dohkkehit sámivuođa, doarjut váhnemiid geat hálidit sámegiela iežaset mánáide skuvllas ja mánáidgárddis, ásahit ođđa báikkiid gos giela sáhttá hárjehallat, oažžut sámivuođa šaddat dábálažžan jnv.</p>
<p>Muhtun báikkiin váikkuha giellaguovddážiid doaibma hui báikkálaččat, nugo ovdamearkkadihte Moskaluovttas Romssa suohkanis, ja Várdobáiki ja Plassje giellaguovddážat doibmet ges miha viidábut geográfalaččat, sihke suohkanrájiid ja maiddái fylkarájiid olggobealde. Ja sáhttit maid dadjat ahte guovddážat mat doibmet gávpogis, nugo Álttás ja Romssas, sáhtáše olahit vel eambbo olbmuid danin go dain báikkiin orrot ollu olbmot geográfalaččat čoahkis. Danin sáhttit ge hupmat giellaguovddážiid doaimmaid buorrevuođa ja olluvuođa váikkuhusaid birra hui máŋgga dásis ja hui máŋgga guovllu ektui.</p>
<p>Dákkár gažaldaga ferte maid jearrat juste nuppeládje.Makkár livččii sámegiella dilli diein guovlluin jus EAI gávdnoše sámi giellaguovddážat? Jus eai livčče eará vejolaš čovdosat ásahuvvon giellaguovddážiid sadjái, de jáhkkit mii ahte gielladilli livččii miha vearrát diein báikkálaš servodagain, ja eai gávdnoše nu ollu sámegiel báikkit ja lágideamit gos giela sáhtta geavahit.</p>
<p>Go dan leat dadjan, de jáhkkit mii liikká ahte giellaguovddážiin livčče vejolašvuođat vel eanet váikkuhit dasa ahte sámegiella gullo ja oidno. Dát lea čađačuovvu proseassa, čađat han bohtet ođđa joavkkut mat dárbbašit máhtu ja gelbbolašvuođa, bohtet ođđa metodat ja teknihkalaš čovdosat mat geahpedit gelbbolašvuođa sirdima ja dagahit ahte guhkes gaskkat eai šat leat nu beare stuora hehttehusat, ja sápmelaččat sáhttet nannet iežaset rievtti oažžut oahpu sámegielas ja sámegillii. Giellaguovddážat eai dáidde goassege šaddat badjelanu. <em type="bold">12.10 Doaibmaevttohusat </em></p>
<p xml:lang="rmn">Organiseren:</p>
<p>Mii eat oainne dárbbu evttohit dihto doaimmaid mat gusket giellaguovddážiid organiserenmálle válljemii. Mis ii leat vuođđu cealkit ahte okta málle doaimmašii buorebut go nubbi. Buohkain lea historjá ja duogáš man vuođul leat válljen dan málle maid leat válljen, ja mii oaidnit ge ahte organiserenmálle rievdadeapmi hárve lea organisašuvnnaid sávaldat. Áigut dušše várrogasat rávvet ahte ferte doahttalit dan organiserenmálle maid álggaheaddjit ja oamasteaddjit leat válljen, mii lea čadnojuvvon sin álgoáigumušaide, beroštumiide ja gullevašvuhtii.</p>
<p>Ruhtadeapmi: 81</p>
<p xml:lang="eng"><em type="italic">Norut ‐ Northern Research Institute, Alta </em></p>
<p><em type="bold">Lea stuora dárbu lasihit Sámedikki vuođđodoarjaga giellaguovddážiidda, ja nu nannet guovddážiid doaibmajođiheami. </em></p>
<p>Orro earenoamáš stuora dárbu dien láhkái nannet giellaguovddážiid mat leat olggobealde sámegiela hálddašanguovllu, main ii leat vejolašvuohta oažžut suohkanis guovttegielatvuođadoarjagiid, muhto maiddái eará guovddážiin lea stuora oassi doaimmas čadnon eahpesihkkaris olggobeale ruhtadeapmái. Ii leat sihkar dagahivččii go vuođđodoarjaga lasiheapmi dette nu beare ollu liigegoluid Sámediiggái, danin go de eai dáidde guovddážat dárbbašit nu ollu prošeavttaide ohcat doarjagiid, ja duohtavuođas das sáhttá leat sáhka dušše das ahte sirdit ruđaid ovtta boasttas nubbái. Jus stuorát oassi giellaguovddážiid doaimmas sáhtášii jođihuvvot dábálaš doaibmaruhtademiin, de dat rabašii vejolašvuođa virgáibidjat eanet bargiid bissovaš virggiide, ja luvvet kapasitehta mii muđui lea čadnojuvvon prošeaktaohcamušaid doaimmaheapmái. Dat dagašii min árvvoštallama mielde giellaguovddážiid ollu nannoseabbon. Mis leat guokte konkrehtalaš ávžžuhusa mat gusket earenoamáš nannensurggiid ruhtadeapmái:</p>
<p><em type="bold">Sámediggi berre árvvoštallat čatnat oasi vuođđodoarjagis regionála nannendoaimmaide. </em></p>
<p>Máŋga giellaguovddáža áiggoše nannet dahje viiddidit iežaset doaimmaid olles guovllus, muhto dakkár barggu lea máŋgga giellaguovddáža mielas váttis álgit eahpesihkkaris olggobealde prošeaktaruhtademiin. Ja dasa lassin gáibida Sámedikki <span type="quote">«Regionála ovddidanprošeakta»</span> doaibmaortnet ahte doaimma galgá ruhtadit ovttas fylkasuohkaniin ja dat dahká ohcamušbarggu vel losibun ja váddáseabbon. Olles guovllu nannnendoaimmat gal dagaše ollu dálá giellaguovddážiid sihke gievrrabun ja nannoseabbon, ja dat livččii buoret molsaeaktu go dat ahte ásahit ođđa rašes giellaguovddážiid báikkiide gos lea eahpesihkkaris vuođđu man ala huksejit.</p>
<p><em type="bold">Giellakurssiide mat addet gelbbolašvuođa ferte sihkkarastit nannosit doarjaga ja guhkesáigái ruhtadeami. </em></p>
<p>Galggašii gal leat vejolaš gávdnat geahppasit vuogi movt doaimmahit ohcamušhommegiid ja giellakurssiid ruhtadeami, dat han leat doaimmat mat leat eanet dahje unnit čađat jođus buot giellaguovddážiin. Gal jur galggašii gal leat vejolaš ásahit dakkár bargomannolaga mas sáhttá goittot 3‐5 jagi ovddosguvlui smiehttat, nu ahte ii jur juohke jagi dárbbaš golahit áiggi ruhtadanohcamušaid hábmemii. Go giellaguovddážat oččoše guhkebuš áigái ruhtadeami, de livččii álkit oažžut dakkár olbmuid bissovaš virggiide geain lea earenoamáš gelbbolašvuohta. Giellaguovddážiid ovttasbargu Sámi allaskuvllain ja Romssa universitehtain berre jotkkojuvvot ja dasa berre gávdnat sihkkarit guhkitáiggi ruhtadeami.</p>
<p>Ovttasbargošiehtadusat maid Sámediggi lea ráhkadan fylkasuohkaniiguin, leat nannen ovttasbarggu, ja maiddái giellaguovddážiid bissovaš ruhtadeami.</p>
<p><em type="bold">Sámedikki ja fylkasuohkaniid lagas ovttasbargu mii guoská giellaguovddážiid doaibmaruhtadeapmái, ferte fievrreduvvot viidáseappot ja ovddiduvvot. </em></p>
<p>Árbemáhtu ja árbedieđuid čohkken:</p>
<p>Ollu guovlluin, ábaida dakkár guovlluin gos ovdalaččas lea unnán dokumenterejuvvon, lea hoahppu čohkkegoahtit árbemáhtu, árbedieđuid, báikkálaš sániid ja suopmaniid ja mearkkaid mat leat sámi eallimis ja ássamis báhcán. Dilli lea nu ahte maŋemus informánttat, árbediehttit, geat dieid áššiid 82 dihtet ja máhttet lea juo nu boarrásat ahte leat jámadišgoahtán. Ollu giellaguovddážat dárbbašit nannet iežaset máhtu mii guoská dasa movt čohkkejuvvon árbemáhtu ja árbedieđuid gaskkustit. Lea vejolaš oažžut ođđa buriid rávvagiid giellaguovddážiin main dasa lea máhttu.</p>
<p><em type="bold">Lea hui stuora dárbu nannet sámi árbemáhtu, árbedieđuid, báikkálaš sániid ja suopmaniid čohkkenbarggu, ovdalgo dieđut daid birra jávket. </em></p>
<p>Oktavuohta Sámedikkiin:</p>
<p>Dieđuid čohkken lea čájehan ahte giellaguovddážiid mielas lea olles geahččalussan dat go Sámedikkis leat čađat ođđa olbmot geaiguin galget doalahit oktavuođa, ja guovddážat váillahit dihto olbmo/olbmuid Sámedikki hálddahusas geainna čađat sáhtáše gulahallat. Giellaguovddážiid fierpmádatčoahkkimat, mat lágiduvvojit juohke jagi ja gos Sámediggi maid leat mielde, sáhttet áinnas buoriduvvot.</p>
<p><em type="bold">Lea dárbu nannet Sámedikki hálddahusa ja giellaguovddážiid njuolggo oktavuođa. </em></p>
<p>Gulahallanášši orro juo mannamin rievttes guvlui, go giellaossodagas leat dihto bargit ožžon dihto giellaguovddážiidda ovddasvástádusa guhtege, vai besset daid buorebut čuovvut.</p>
<p>Movt leat čuovvolan Sámedikki gáibádusaid mat gusket dasa movt isket man duhtavaččat geavaheaddjit leat, movt dásseárvvu ovddidit ja movt olahit eanet ulbmiljoavkkuid:</p>
<p>Eai leat galle giellaguovddáža geain leat sajáiduvvan bargovuogit movt iskat man duhtavaččat sii leat geat geavahit giellaguovddážiid.</p>
<p><em type="bold">Lea dárbu ráhkadit muhtun álkis málliid movt iskat man duhtavaččat geavaheaddjit leat giellaguovddáža kurssiiguin ja doaimmaiguin, dakkár málliid main lea heivehanmunni. </em></p>
<p>Skovvi maid giellaguovddážat sáhtáše geavahit go galget iskat man duhtavaččat olbmot leat giellakurssiiguin, sáhtášii leat áibbas standárdaskovvi, muhto earalágan kurssiide ja doaimmaide gal gáibiduvvojit skovit main lea eanet heivehanmunni. Skovit berrešii ráhkadit muhtun geas dasa lea čehppodat, ja gii vel sáhtášii doallat kursse mas muitala movt daid bohtosiid maid skoviin oažžu sáhttá geavahit ávkin buoridit fálaldaga. Diekkár oahpu sáhtášii áinnas heivehit giellaguovddážiid jahkásaš fierpmádatčoahkkimiidda.</p>
<p><em type="bold">Doaimmaid plánemis berrejit giellaguovddážat árvvoštallat movt dihtomielalaččat sáhttá bargat vai oažžu dakkár fálaldaga masa lea sihke nissonolbmuin ja dievdduin beroštupmiI. Soaitá maid leat dárbu čalmmustahttet vissis joavkkuid maid dáhtošii olahit. </em></p>
<p>Lea oalle stuora hástalus jođihit doaimma gos ávžžuhit sihke nissonolbmuid ja dievdduid ohcat kurssiide main nissonolbmot čađat leat leamaš eanetlogus, earenaomážit giellakurssiide. Informánttat čujuhit ge dasa ahte dievdduid olaha buorebut praktihkalaš doaimmaiguin, gos sámegielsánit ja dadjanvuogit mat gullet dan bargui leat vuođđun. Dat ahte eai leat seamma ollu goappáge sohkabealis kurssiin mat gusket árbedieđuide ja árbemáhttui, sáhttá vuolgit das go vuoras nissonolbmot ja dievddut lea bajásšaddan dainna vieruin, ahte nissonolbmuin ja dievdduin ledje goabbatlágan barggut ja kultuvrralaš doaimmat.Sáhttá leat ávkkálaš áŋgireappot ja eanet dihtomielalaččat oččodit goappešat sohkabeliid fárrui. Soaitá maid ávki jus viššaleappot geavahit dievdduid juo doaimmaid plánendásis, de veajášii buorebut nagodit goappešat sohkabeliid oažžut 83</p>
<p><em type="italic">Norut ‐ Northern Research Institute, Alta </em>mielde doaimmaide main ovdal ii leamaš dásseárvu. Giellaguovddážat barget eanas dakkár márkanis gos oassálastit ieža válljejit hálidit go searvat vai eai, dakkár márkanis gos giellaguovddážiin lea hui unnán vejolašvuohta ieža válljet geavaheddjiid. </p>
<p><em type="bold">Giellaguovddážat fertejit áŋgireappot bargat dan badjelii ahte eanet oidnot iežaset doaibmaguovlluin </em></p>
<p>Ollu báikkiid sámi birrasat dihtet bures giellaguovddážiid birra, muhto dábálaš olbmot dihtet unnán daid birra. Soaitá leat dárbu viiddidit dan árbevirolaš ulbmiljoavkku, ja bargagoahtit maiddái eará ulbmiljoavkkuigguin, vai buorebut nagodit márkanfievrredit iežaset gelbbolašvuođa ja bálvalusaid, sihke mediain ja maiddái njuolga dihto ulbmiljoavkkuide.Giellaguovddážat fertejit čađat máhttit gullat ođđa joavkkuid ja ođđa doaibmaevttohusaid. Soaittášii leat dárbu ásahit doaimma gos sávaldagaid ja dárbbuid sáhttet dieđihit, ja geavahit sihke báikkálaš ja regionála fierpmádagaid vai olahit viidábut. Máŋga giellaguovddáža leat vásihan man ávkkálaš lea lagidit ollu hui oanehis kurssiid, mat lea juste nu oanehaččat ahte cahkkehit hálu oahppat eambbo sámegiela ja kultuvrra birra. Dat sáhttá leat uksa maŋitáiggi guhkit kurssiide.</p>
<p xml:lang="est">Postboks 1463 9506 Alta</p>
<p xml:lang="nno">Besøksadr. Kunnskapsparken, Markedsgata 3</p>
<p xml:lang="nno">Internett: www.norut.no/alta/</p>
<p xml:lang="nno">E-post: post@finnmark.norut.no</p>
<p xml:lang="nob">Telefon +47 78 45 71 00 Telefaks +47 78 45 71 01</p>
<p xml:lang="sma">Foretaksnummer NO 983 551 661 MVA</p>
<p xml:lang="nob"><em type="italic">Norut Alta er et forskningsinstitutt i forskningskonsernet Norut </em></p>
</body></document>
