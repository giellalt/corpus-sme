<document xml:lang="sme" id="no_id"><header><title/><genre code="admin"/><author><unknown/></author><year>2013</year><wordcount>9014</wordcount><conversion_status type="standard"/><availability><free/></availability><submitter name="Lene Antonsen" email="lene.antonsen@uit.no"/><multilingual/><origFileName>Sametingsmelding_om_samisk_barnehagetilbud_sme.pdf</origFileName><parallel_text xml:lang="nob" location="sametingsmelding_om_samisk_barnehagetilbud_nob.pdf"/><metadata><uncomplete/></metadata><version>XSLtemplate $Revision: 109023 $; file-specific xsl  Revision; common.xsl  $Revision$; </version></header><body><p><em type="bold">Sámediggedieđáhus sámi mánáidgárdefálaldaga birra </em></p>
<p>Ávjovárgeaidnu 509730 Karasjok/Kárášjohka+47 78 47 40 00samediggi@samediggi.nowww.samediggi.no</p>
<p>Sámediggi 20131. almmuhus</p>
<p>Ovdasiidogovva:</p>
<p>Marie Louise Somby</p>
<p xml:lang="sms">ISBN 978-82-91200-18-73</p>
<p><em type="bold">Sisdoallu </em></p>
<p xml:lang="deu"><em type="bold">ÁLGGAHUS ........................................................................................................................................................................................ 5 </em></p>
<p xml:lang="deu"><em type="bold">SÁMI MÁNÁIDGÁRDEFÁLALDAT ...........................................................................................................................................10 </em></p>
<p xml:lang="est"><em type="bold">RÁMMAT ........................................................................................................................................................................................... 11 </em></p>
<p xml:lang="fkv">SÁMEDIGGERÁĐI POLITIHKALAŠ GEAĐGEJUOLGI.....................................................................................................................11 LÁGAT JA KONVENŠUVNNAT .....................................................................................................................................................................11 SÁMEDIKKI ÁRVOVUOĐĐU ............................................................................................................................................................................12 SÁMEDIKKI ROLLA, OVDDASVÁSTÁDUS JA VÁLDI ....................................................................................................................12</p>
<p xml:lang="kmr"><em type="bold">MÁHTTOVUOĐĐU ........................................................................................................................................................................13 </em></p>
<p xml:lang="vep"><em type="bold">ÁŊGIRUŠŠANSUORGGIT ...........................................................................................................................................................16 </em></p>
<p xml:lang="fkv">ÁŊGIRUŠŠANSUORGI 1 - MÁNÁIDGÁRDDI SISDOALLU........................................................................................................16 ÁŊGIRUŠŠANSUORGI 2 - GIELLAMOVTTIIDAHTTIN MÁNÁIDGÁRDDIS ..................................................................18 ÁŊGIRUŠŠANSUORGI 3 – GIELLALÁVGUNMODEALLAT ..................................................................................................... 21 ÁŊGIRUŠŠANSUORGI 4 - SÁMEGIELAT BARGIID REKRUTTEREN ................................................................................22 ÁŊGIRUŠŠANSUORGI 5 - PEDAGOGALAŠ ÁVDNASAT JA DUHKORASAT ..............................................................25 ÁŊGIRUŠŠANSUORGI 6 - OVTTASBARGU JA OKTAVUOHTA RUOVTTU, MÁNÁIDGÁRDDI JA SKUVLLA GASKKA ............................................................................................................................................................................................. 29</p>
<p xml:lang="fkv"><em type="bold">EKONOMALAŠ JA HÁLDDAHUSLAŠ VÁIKKUHUSAT ....................................................................................................31 </em></p>
<p xml:lang="deu"><em type="bold">GIRJJÁLAŠVUOHTA .....................................................................................................................................................................32 </em>5 </p>
<p><em type="bold">Álggahus </em></p>
<p>Dieđáhusa duogážin lea ahte Sámediggi háliida hábmet bajimuš politihka mánáidgárdesuorgái mii lea čujuheaddji ja čielggada prinsihpalaš beliid sámi mánáidgárdefálaldaga ektui. Dán dieđáhusbarggu bokte ođasmahttit ovddeš dieđáhusa <span type="quote">“Sámediggeráđi 2005 dieđáhus sámi mánáidgárddiid birra”</span>.</p>
<p>Sámedikki mánáidgárdepolitihka váldomihttomearrin lea háhkat buriid bajásšaddaneavttuid sámi mánáidgárdefálaldaga bokte. Sámi mánáidgárdefálaldat lea rabas fálaldat buot mánáide ja vánhemiidda geat háliidit. Sámediggi áigu váikkuhit dan ahte sámi mánáidgárdefálaldagas lea alla kvalitehta ja ahte leat doarvái mánáidgárdesajit. Sámediggi áigu maiddái bargat dan ala ahte mánáidgárddiid bargiin lea dat gelbbolašvuohta mii gáibiduvvo sámi mánáidgárdefálaldagaide ja sámegielat pedagogalaš olbmuid rekrutterema ferte hoahpuhit.</p>
<p>Áŋgiruššan mánáidgárddiid ektui lea mielde ovddideamen sámi servodaga sámi álbmoga iežas višuvnnaid, árvvuid ja eavttuid vuođul. Dáin leat fakkit vássán áigái ja dat galget ráhkkanahttit min boahtteáigái. Mánáidgárddi servodatmandáhta lea earret eará dat ahte mánáidgárdi galgá fállat vuollel skuvlaahkásaš mánáide dakkár áimmahuššan- ja oahppanbirrasa mas lea buoremus ávki mánnái (2011 mánáidgárdelága mielde). Danne leage mánáidgárdi seamma dásis skuvllain oassi máná 18- jagi skuvlavázzimis. Gelbbolašvuohta lea servodaga vuođđo resursa. Deaŧalaš lea ahte sámit ieža bidjet eavttuid oahpahusmetodaide, oahpponeavvuid ráhkadeapmái ja sámi ásahusaid nugo mánáidgárddiid ja skuvllaid sisdollui. Sámediggi áigu ovddidit dakkár politihka mainna nannejuvvo mánáidgárddi deaŧalaš rolla buot mánáid bajásgeassimis. Mánáidgárdi lea deaŧalaš máná ovdáneapmái go guoská giella- ja kulturoahppamii ja identitehta ovddideapmái. Danne lea áŋgiruššan mánáidgárddiid ektui deaŧalaš olles sámi servodahkii.</p>
<p><em type="bold">Govva: Sámediggi </em>6 </p>
<p>Sámedikki dieđáhusas sámi mánáidgárdefálaldaga birra válddahuvvo ja guorahallojuvvo makkár rolla ja politihkalaš váldi Sámedikkis galgá leat mánáidgárdeáššiin. Dieđáhusas biddjojuvvojit guovddážii áŋgiruššansuorggit ja dat oainnusmahttá makkár hástalusat leat ovddabealde barggus dan ektui ahte mánáidgárddit galget leat buoremus vejolaččat. Dát guoská buot mánáidgárddiide mat addet sámi fálaldaga Norggas. Dieđáhusas guoskkahuvvojit mánáidgárdeáššit mat gusket sihke davvi-, julev- ja máttasámi diliide. Dieđáhusas eai guoskkahuvvo Sámedikki bajimuš giellapolitihkalaš hástalusat eanet go oppalaččat, muhto dat bohtet ovdan Sámediggedieđáhusas sámegielaid birra. Sámi alit oahppu ja dutkan lea maiddái okta áŋgiruššansuorgi Sámedikkis. Dan birra čállojuvvo sierra dieđáhus. Sámediggedieđáhusas sámi mánáidgárdepolitihka birra eai galgga leat doaibmabijut. Daid várás ovddiduvvo sierra doaibmaplána mas doaibmabijut gieđahallojuvvojit. Dieđáhusas eai guorahallojuvvo dakkár mihttomearit ja strategiijat mat čielgasit bohtet ovdan eará Sámediggedieđáhusain.</p>
<p type="listitem">Mánáidgárdesuorgi lea ollu rievdan ja servodat  muđui maid maŋimuš dieđáhusa rájes. Ođđa rámmaplána mánáidgárddi sisdoalu ja doaimmaid  birra bođii fápmui borgemánu 1. b. 2006 ja dat lea  ođasmahttojuvvon 2011:s. Ráđđehus lea ovddidan  stuorradiggedieđáhusa nr 41 mánáidgárddi kvalitehta birra (2008-2009). Das leat golbma váldomihttomeari kvalitehtabargui:</p>
<p type="listitem">Sihkkarastit dássásašvuođa ja alla kvalitehta  buot mánáidgárddiin</p>
<p type="listitem">Nannet mánáidgárddi oahppanarenan</p>
<p>Buot mánát galget beassat árjjalaččat searvat fátmmasteaddji oktavuhtii2013:s boahtá ođđa Stuorradiggedieđáhus boahtteáiggi mánáidgárddiid birra mii earret eará lea NOU:2012:1 Til barnas beste. Ny lovgivning for barnehagene.” čuovvoleapmi. Sámediggi lea buktán árvalusaid sihke ođđa Stuorradiggedieđáhussii ja ođđa láhkaaddimii nu ahte sámi perspektiiva gozihuvvo. Dasto lea jagi 2006 mánáidgárdeláhka rievdaduvvon ja ođasmahttojuvvo dalle go bargu ođđa stuorradiggedieđáhusain lea loahpahuvvon. Dáláš mánáidgárdeoahpaheaddjioahppu lea maid rievdamin, ja sierra rámmaplána sámi mánáidgárdeoahpaheaddjioahpu várás lea ráhkaduvvomin. Dát rievdadusat dagahit ahte lea dárbu ráhkadit ođđa sámediggedieđáhusa maid sáhttá čatnat dáláš mánáidgárdesuorgái. Dieđáhus galgá vástidit mánáidgárddiid dárbui searvvahuvvon, geasuheaddji ja ođđahutkan ásahussan main lea alla kvalitehta.</p>
<p>Mánáidgárdefálaldaga ferte geahččat servodaga ektui ja daid bajásšaddaneavttuid ektui mat áiggis áigái leat. Olggut eavttut mánáid bajásšaddamis ja eallimis rievddadit danne go leat iešguđege sámi servodagat maid ektui ferte láhčit. Danne lea deaŧalaš ahte guovddáš eiseválddit dihtet daid birra ja daid hástalusaid birra mat leat. Ollu guovlluin leat sámit unnitlogus ja danne eai leat nu álkidit oidnosis go joavku báikegottiin. Giela bisuhaneavttut go orru olggobealde guovlluid gos sámi giella lea nanus, leat danne váddásat, vaikko kultuvra ain sáhttá ge leat eallimin bearrašiid, sogaid ja sápmelaččaid gaskkas oppalaččat.</p>
<p>Ovdal bajásšadde sámi mánát ruovttus gos bajásgessojuvvojedje ja dan dahke fuolkkit, gáimmit, ristvánhemat ja maŋŋá maiddái luohkkáskihpárat. Dáid olbmuid dihte lei vejolaš vánhemiin válljet deaŧalaš málliid mánáidasaset. Nama, fáddariid ja sohkagullevašvuođa válljema bokte sáhtte sii stivret sosialiserema ja identitehta ovdáneami eahpenjuolggo vugiin. Rávesolbmuid bargu ja doaimmat ledje rámman mánáid bajásšaddamii ja dieinna lágiin searvvahuvvojedje mánát rávesolbmuid eallimii. Fysálaš lagašvuođa bokte rávesolbmuid bargui ja rávesolbmot mállen, ledje vejolašvuođat sajis normatiiva bajásgeassimii. Odne lea ollu sosialiseremis ja bajásgeassimis sirdojuvvon institušuvnnaide nugo mánáidgárddiide ja skuvllaide, maiddái sámi servodagas. Dáid ásahusaid vuođđu ja árvovuođđu leat vuolgá eará servodagas. Danne lea sámi mánáidgárdefálaldaga huksen iešalddis hástalus, ii dušše ásaheami ektui, muhto maiddái sámi sisdoalu hábmema ektui. Árbevierut ođđa áiggi ektui leat guovddážis.7</p>
<p>Jos galggaš leat seamma rámma áddejumi ektui, de lea deaŧalaš čilget muhtun doahpagiid mat leat guovddážis dieđáhusas. Mánáidgárdelágas, Sámedikki bušeahtas ja eará dokumeanttain geavahuvvojit doahpagat mat sáhttet dulkojuvvot máŋgga láhkai. Danne háliida Sámediggi čilget movt mii áddet dáid doahpagiid.</p>
<p>Sámediggi meroštallá čuovvovaš láhkai mii lea vuođđun sámi mánáidgárdái/ossodahkii:</p>
<p><em type="italic">Sámi mánáidgárdin oaivvilduvvo dakkár mánáidgárdi mii lea njuolggadusaiguin mear- </em><em type="italic">- </em><em type="italic">duvvo sámi gillii ja kultuvrii. Mánáidgárdi gal- </em><em type="italic">bokte ahte ovdánahttit sámegiela geavaheami ja sámi kultuvrra gaskkustit. Mánáidgárddi </em><em type="italic">- </em><em type="italic">gárddi bargit hállet sámegiela ja doaibmagiella </em></p>
<p>Sámi distriktan oaivvilduvvo dán oktavuođas: <em type="italic">- </em><em type="italic">- </em></p>
<p><em type="italic">Guovdageaidnu, Gáivuotna, Loabát, Divttasvuotna ja Snoasa/Snåsa. </em></p>
<p>Doahpagiin guovttegielat oaivvilduvvo dán oktavuođas olmmoš gii lea bajásšaddan guvttiin vuosttaš gielain ja gii máhttá goappašiid gielaid seamma bures, dahje olmmoš gii beaivválaččat geavaha guokte giela ja identifisere iežas daiguin, vaikko ii máhtášii ge goappašiid gielaid seamma bures.</p>
<p>Dieđáhusbargu lea sihke Sámedikki siskkáldas proseassa boađus, muhto maiddái sámi servodat lea searvvahuvvon. Doalaimet seminára gos oasálaččat olggobealde sáhtte buktit árvalusaid, dasto sáddiimet jearahallanskovi mánáidgárdeeaiggádiidda ja mánáidgárdebargiide, ja leat jearahallan vánhemiid. Mii leat háleštan proseassa oktavuođas maiddái Norlándda, Romssa ja Finnmárkku fylkkamánniiguin. Sámedikki vuorrasiid- 1969 ásahuvvui vuosttáš sámi mánáidgárdi Guovdageidnui. Mánáidgárddis lei sadji 20 mánnái</p>
<p><em type="italic">Visti lei Norgga Álbmotveahki </em><em type="italic">sámiid ektui. 1980-logus boahtigohte sámi mánáidgárddit divdna. Ollu mánáidgárddit huksejuvvojedje, ja sámiid mobiliseren 1970-logus buvttii maiddái ovdan dan man </em></p>
<p><em type="italic">Mánáidgárddiid 1996 rámmaplána </em><em type="italic">mánáidgárddiide. Ságastallamiin 1960 ja 1970-loguin lei sáhka leat </em><em type="italic">mánáidgárddit vai eai. 1980-logus dohkkehuvvojedje mánáidgárddit, </em><em type="italic">ovddabeallái mánáidgárddi, </em><em type="italic">duhkorasat, sámi dávvirat, sámi </em></p>
<p><em type="italic">Mánát galge oahppat sámi kultuvrra </em><em type="italic">1900-logus lei sáhka mainna lágiin </em><em type="italic">kultuvrii ja guovttegielat identitehta </em>8 </p>
<p><em type="bold">Kárta 1: Gielddat gos 2012:s leat sámi mánáidgárddit ja dáža mánáidgárddit main lea sámi ossodat. </em>9 </p>
<p><em type="bold">Kárta 2: Gielddat gos 2012:s dáža mánáidgárddiin lei sámi giellaoahpahus. </em>10ráđđi lea buktán gulaskuddancealkámuša. Earáin maid lea leamaš vejolašvuohta buktit rávvagiid Sámedikki neahttasiidduin. Sámediggi lea ožžon árvalusaid ja jearahallaniskkademiide leat unnán vástidan. Muđui leat geavahan dieđuid maid leat ožžon raporttaid, čoahkkimiid ja eará oktavuođaid bokte mánáidgárdeeaiggádiiguin ja -bargiiguin. Dasto lea leamaš viiddis politihkalaš ságastallan Sámediggeráđis ja Sámedikki dievasčoahkkimis. </p>
<p><em type="bold">Sámi mánáidgárdefálaldat </em></p>
<p>Odne lea oalle ollu mánáin sámi mánáidgárdefálaldat. Dán sámi mánáidgárdefálaldagas mii lea leat stuorra erohusat. Fálaldagain sáhttet leat erohusat; fálaldaga rájes sámi mánáide mánáidgárddiin gos sámegiella lea váldooassi dárogielat sámi mánáide geat ožžot fálaldaga dáža mánáidgárddiin. Sámediggi lea válljen geavahit doahpaga sámi mánáidgárdefálaldat iige sámi mánáidgárdi oktasaš doaban dieđáhusas. Danne go doahpagii sámi mánáidgárdi eai gula buot mánáidgárdefálaldagat main lea sámi sisdoallu. Čuovvovaččas čielggaduvvo dat lagabuidda. Sámediggi addá doarjaga mánáidgárddiide main lea sámi fálaldat ja doarjjaortnegiid bokte sirrejuvvojit mánáidgárddit čuovvovaččat: <em type="italic">njuolggadusaid bokte lea mearriduvvon ahte </em><em type="italic">- </em><em type="italic">mi guovllus sámi distrikta siskkobealde. Sámi mánáidgárddit gávdnojit maiddái earret eará Oslos, Romssas ja Álttás. </em><em type="italic">ossodat main njuolggadusaid bokte lea mear- </em><em type="italic">leat olggobealde sámi distrivtta ovdamearkka dihte Romssas, Mátta-Várjjagis, Ráissas ja Álttás. </em><em type="italic">- </em><em type="italic">ovttaskas mánáide dahje mánnájoavkkuide. Dán lágan giellaoahpahusa sáhttá organiseret </em><em type="italic">- </em><em type="italic">náidgárddiin bargit geat máhttet sámegiela, </em><em type="italic">sáhttet addit dán fálaldaga. Dain mánáin geat </em><em type="italic">- </em><em type="italic">de lea dat fálaldat giellaoahpahus, ja earáide </em><em type="italic">giela bisuheamis ja viidáset ovddideamis. Sámi mánáidgárddit dahje mánáidgárddit main lea sámi ossodat gos leat ovttaskas mánát geain lea eará sámegiella go mánáidgárddi doaibmagiella sáhttet maiddái addit sámi giellaoahpahusfálaldaga dan mánnái. Buot dát mánáidgárddit </em><em type="italic">- </em><em type="italic">oahpahussii. Dán lágan fálaldagat leat earret eará Romssas, Gáivuonas, Hárstad, Návuonas, Overhallas ja Bådåddjos. </em></p>
<p>Sámi fálaldat lea sihke priváhta ja gielddalaš mánáidgárddiin. Fálaldagat leat organiserejuvvon máŋgga láhkai nugo ovdamearkka dihte boazodoallo-, kultur- ja luonddumánáidgárdi. Sámediggi juolluda doarjaga mánáidgárddiide gos leat davvi-, julev- ja máttasámegielat mánát. Sin gaskkas leat eanemusat mánát geain lea davvisámi duogáš. Dál gávdno dušše okta julevsámi mánáidgárdi (Divttasvuonas) ja okta máttasámi mánáidgárdi (Snoasas). Lassin leat vel eará mánáidgárddit mat fállet sihke julev- ja lullisámegielat giellaoahpahusfálaldaga.</p>
<p>Danne go sámi leat álgoálbmot njealji riikkas, de lea lunddolaš ovttas bargat rájáid rastá. Dát guoská maiddái mánáidgárddiide. Muhtun sámi guovlluin lea mánáidgárdeovttasbargu rájáid rastá. Ovdamearkka dihte lea Sirpmá mánáidgárddis ovttasbargu Ohcejoga mánáidgárddiin Suoma bealde. Maiddái máttasámi guovllus lea ovttasbargu riikarájáid rastá. Sámediggi áigu Sámi parlamentáralaš ráđi bokte, mii lea Suoma, Ruoŧa ja Norgga sámedikkiid oktasaš orgána, bargat dan ala ahte oažžut viiddis ja buoret ovttasbarggu sámiid gaskka rájáid rastá.11</p>
<p><em type="bold">Rámmat </em></p>
<p><em type="bold">Sámediggeráđi politihkalaš geađgejuolgi </em></p>
<p>Sámediggeráđi politihkalaš geađgejuolgi lea vuođđun Sámediggeráđi doibmii válgaáigodagas. Ráđđi heiveha dán geađgejuolggi bušeahttaevttohussii. Sámedikki bušeahtta stivre movt váikkuhangaskaoamit galget geavahuvvot mánáidgárdesuorggis. Stuorra oassi Sámedikki barggus mánáidgárdesuorggi ektui lea doarjagiid hálddašeapmi. Muđui čuovvu Sámediggi gustovaš lágaid ja mihttomeriid maid Stuorradiggi lea mearridan mánáidgárddiid várás.</p>
<p><em type="bold">Lágat ja konvenšuvnnat </em></p>
<p>Ollu lágat ja konvenšuvnnat bidjet rámmaid dasa movt Sámedikki mánáidgárdepolitihkka galgá čađahuvvot. Sáhttit namuhit ILO-konvenšuvnna álgoálbmotvuoigatvuođaid birra, ON konvenšuvnna mánáidvuoigatvuođaid birra, Vuođđolága paragráfa 110a, Sámelága ja mánáidgárdelága.</p>
<p>Buot mánáidgárddit galget vuođđudit doaimmaset árvovuđđui ja sisdollui nugo lea mearriduvvon jagi 2006 mánáidgárdelágas. Sámi mánáide ja sámi mánáidgárdefálaldahkii gusket mánáidgárdelága paragráfat 2 ja 8 main čuožžu sierra sámi diliid birra.</p>
<p>Mánáidgárdelága § 2, mas válddahuvvo mánáidgárddi sisdoallu čuožžu ahte: ”Barnehagen skal ta hensyn til barnas alder, funksjonsnivå, kjønn, sosiale, etniske og kulturelle bakgrunn, herunder samiske barns språk og kultur.” (Mánáidgárdi galgá vuhtii váldit mánáid agi, doaibmadási, sohkabeali, etnalaš ja kultuvrralaš duogáža, maiddái sámi mánáid giela ja kultuvrra). Mánáidgárdelágas § 8 čuožžu čuovvovaš gielddaid ovddasvástádusa birra: ”Kommunen har ansvaret for at barnehagetilbudet til samiske barn i samiske distrikt bygger på samisk språk og kultur. I øvrige kommuner skal forholdene legges til rette for at samiske barn kan sikre og utvikle sitt språk og sin kultur.” (Gielddas lea ovddasvástádus ahte mánáidgárdefálaldat sámi mánáid várás sámi distrivttas vuođđuduvvo sámi gillii ja kultuvrii. Eará gielddat galget láhčit diliid nu ahte sámi mánát sáhttet sihkkarastit ja ovddidit giellaset ja kultuvrraset). Mánáidgárdeláhka bidjá gielddaide ovddasvástádusa láhčit diliid nu ahte sámi mánát sáhttá sihkkarastit ja ovddidit giellaset ja kultuvrraset.</p>
<p>Mánáidgárddiid rámmaplána sisdoallu ja doaimmat (2011), mii lea mánáidgárdelága láhkaásahus, bidjá geatnegahtti rámma mánáidgárddiid doaimma plánemii, čađaheapmái ja árvvoštallamii. Rámmaplánas daddjojuvvo ahte mánáidgárddit sámi distrivttas galget leat integrerejuvvon oassi sámi servodagas ja galget oainnusmahttit sámi servodaga máŋggabealatvuođa, riggodaga ja erohusaid. Njuolggadusaid bokte galgá leat mearriduvvon ahte mánáidgárddi ulbmilin lea nannet sámi mánáid identitehta sápmelažžan sámegiela geavaheami bokte ja sámi kultuvrra, eallinvuogi ja servodatdiliid gaskkustemiin. Dasto galget guovddáš bealit sámi mánáid bajásgeassimis gozihuvvot sihke bargovugiin ja beaivválaččat. Mánáidgárdefálaldat ferte organiserejuvvot nu ahte mánát váldojuvvojit mielde sierra lágan bargoproseassaide ja ožžot searvat kultuvrralaš ja sosiála doaimmaide, ja eaktun lea ahte bargit máhttet sámegiela.</p>
<p><em type="bold">Govva: Sámediggi </em>12 </p>
<p>Mánáidgárddiin gos leat sámi mánát olggobealde sámi distrivtta, lea vánhemiin ja mánáin vuoigatvuohta vuordit ahte mánáidgárddi bargiin lea máhttu sámi kultuvrra birra ja deattuhit dan oassin sisdoalus.</p>
<p><em type="bold">Sámedikki árvovuođđu </em></p>
<p>Sámi mánáidgárdefálaldat ferte vuođđuduvvot dan vuođđo prinsihppii ahte mánáidgárdi galgá leat integrerejuvvon oassi sámi servodagas. Sámiid etnalaš identitehta mii čatnasa sosiála ja kultuvrralaš mihtilmasvuhtii bidjá deaŧalaš árvvuid. Deaŧalaš šaddá viidáseappot ovddidit sámi kulturárbbi dan bokte ahte gaskkustit ja oainnusmahttit sámi kultuvrra, eallinvuogi ja árvvuid. Mánáidgárddit fertejit bargat dan duohtavuođa vuođul mii sámiin lea. Dat mearkkaša earret eará dan ahte oainnusmahttit máŋggabealatvuođa, riggodaga ja erohusaid. Rievdadusaid geažil sámi servodagas fertejit otnáš mánát searvat ja leat mielde háhkamin ođđa positiivvalaš osiid ođđaáigásaš servodagas. Dasto lea deaŧalaš ahte máhttu, vásihusat ja jurddašanvuohki mii boarrásiin ja ollu rávesolbmuin lea dál, ja mii ain eallá ja lea geavahusas ollugiid gaskkas dál, ferte nannejuvvot ja viidáseappot fievrriduvvot boahtte buolvvaide, amas dat láhppot muhto ealášii viidáseappot.</p>
<p>Mánáidgárddiin lea deaŧalaš doaibma váikkuhit miellaguottuide dan ektui ahte olbmot sierra lágan kultuvrrain sáhttet eallit ráfálaččat ovttas ja gudnejahttit guđet guimmiideaset mihtilmasvuođa. Sámi mánáidgárdefálaldaga bokte ferte háhkat áddejumi ja árvvus atnit eará kultuvrraid vuoigadahttojumi servodagas ja luondduguovlluin. Mánáidgárddi ovddasvástádussan lea gaskkustit vuođđoárvvuid nugo oktavuođa, fuolahusa ja mielde ovddasvástádusa, ja ovddastit birrasa mii vuođđuduvvo olmmošárvvu áddejupmái ja gudnejahttimii ja vuoigatvuhtii leat earálágan. Dásseárvu ja ovttadássásašvuohta leat vuođđun Sámedikki doibmii. Mánáidgárddi pedagogalaš sisdoalu bokte galgá dásseárvu sohkabeliid gaskka boahtit ovdan.</p>
<p type="listitem">Mánáidgárddiid rámmaplánas daddjojuvvo ahte  mánáidgárddi sisdoallu galgá vuođđuduvvot  vuođđoárvvuide. Mánáidgárddit main lea sámi fálaldat galget gaskkustit:</p>
<p type="listitem">Lagasvuođa lundui ja dan suodjaleami</p>
<p type="listitem">Árbevirolaš máhtu ja boarrásiid máhtu</p>
<p type="listitem">Nannet ja ovddidit sámi oktavuođa dovddu</p>
<p type="listitem">Buoridit sámi kultuvrra máŋggabealatvuođa  árvvus atnima</p>
<p>Máhttu mii gullá sámi mánáidbajásgeassimii</p>
<p><em type="bold">Sámedikki rolla, ovddasvástádus ja váldi </em></p>
<p>Oassin sámiid giela, kultuvrra ja servodateallima iešmearrideamis galgá Sámedikkis leat duohta váldi mánáidgárdepolitihkas. Giellapolitihka ektui galgá Stuorradiggi fuolahit ahte Sámelága giellanjuolggadusat čuvvojuvvojit. Sámedikki rollan lea politihka ovddideapmi sámegiela várás mánáidgárddiin. Dán birra lea guorahallojuvvon Sámedikki dieđáhusas sámegiela birra ja Sámedikki dieđáhusas oahpahusa ja oahpu birra.</p>
<p>Sámediggi galgá láhčit diliid sámi mánáidgárdefálaldaga várás Norggas doarjjaortnegiid bokte. Dasto bargá Sámediggi politihka ovddidemiin mánáidgárdesuorggi várás, muhto das ii leat makkárge láhkapolitihkalaš fápmu. Konsultašuvdnašiehtadusa bokte ráđđehusain sáhttá Sámediggi váikkuhit ja oainnusmahttit dárbbu mánáidgárdeovddidanbarggus.</p>
<p>Stuorámus váikkuhangaskaoapmi man bokte nannet sámi giela ja kultuvrra lea doarjja mánáidgárddiide. Doarjjaortnega ulbmilin lea ahte mánáin lea mánáidgárdefálaldat mii vuođđuduvvo sámi gillii ja kultuvrii (Sámedikki bušeahtta 2012). 2012:s juolluduvvui masá 6 miljon ru sámi mánáidgárddiide, badjel 800 000 ru juolluduvvui dáža mánáidgárddiid sámi ossodagaide, badjel 1,8 miljon ru mánáidgárddiide mat fállet sámi giellaoahpahusa, 480 000 ru prošeavttaide mánáidgárddiin ja 1.785.200 ru oahpponeavvuide. 13</p>
<p>Doarjja ollásit ja doarjjaeavttut leat evaluerejuvvon ja dan dagai Asplan Viak 2010:s. Sámediggi lea maŋŋá revideren doarjjaeavttuid evaluerema bohtosiid geažil. Doarjja galgá fas evaluerejuvvot 2014:s.</p>
<p>Sámedikkis leat maiddái doarjjaortnegat, earret eará sámegielat bargiid rekrutteremii mánáidgárddiide. Stipeanda addojuvvo ohppiide joatkkaskuvllain ja allaskuvllaid ja universitehtaid studeanttaide.</p>
<p>Sámedikkis leat máŋga ovttasbargooasálačča mat barget oktasaš mihttomeari guvlui. Dat leat Máhttodepartemeanta, Oahpahusdirektoráhta, Fylkkamanni ja mánáidgárddiid vánhenlávdegoddi (FUB). Sámedikkis lea lávga ovttasbargu maiddái ovttaskas gielddaiguin. Gielddain dat lea ovddasvástádus das ahte mánáidgárddiin leat buorit fálaldagat sámi gielas ja kulturoahpahusas. Gielddat leat mánáidgárddiid bearráigeahččaneiseválddit, maiddái priváhta mánáidgárddiid. Sámedikkis lea oktavuohta maiddái ovttaskas mánáidgárddiiguin ja vánhemiiguin.</p>
<p>Dasto lágida Sámediggi fierpmádatčoahkkimiid mánáidgárddiid bargiide dainna ulbmilin ahte ovddidit kvalitehta, buoridit gelbbolašvuođa ja vásihusaid lonuhallama dihte. Sámediggi láve maiddái bagadit mánáidgárdesuorggis sámi oahpahusas. Guktii jagis addá Sámediggi áigečállaga <span type="quote">“Stullán”</span> mánáidgárddiid bargiid várás. Sámedikkis lea ovddasteaddji Finnmárkku fylkkamanni mánáidgárddiid dásseárvojoavkkus.</p>
<p><em type="bold">Máhttovuođđu </em></p>
<p>Máhttovuođđu lea hástalussan Sámediggái dalle go strategiijat mánáidgárdeovddideami várás galget ráhkaduvvot. Sámediggi vuođđuda máhttovuođus iežas statistihkaide.</p>
<p>Sámedikki jagi 2012 statistihkka čájeha ahte leat registrerejuvvon 23 sámi mánáidgárddi, 7 dáža mánáidgárddi main lea sámi ossodat ja 31 dáža mánáidgárddi main lea fálaldat sámi giellaoahpahusas. Sámi mánáidgárddit gávdnojit Girkonjárgga rájes davvin gitta Osloi máddin. Birrasii 70 % sámi mánáidgárddiin leat Finnmárkku fylkkas. Dattetge lea deaŧalaš deattuhit ahte statistihkka ii muital maidege mánáidgárddiid sisdoalu birra. Dát lea juoga maid <span type="quote">“Sámi logut muitalit”</span> lea čujuhan ja maid Sámediggi áigu čuovvolit.</p>
<p>Sámediggi oažžu mánáidgárddiid doarjaga hálddašeami oktavuođas loguid mat čájehit man ollu mánát ožžot sámi mánáidgárdefálaldaga. Sáhttá jurddašit ahte mánnálohku lea stuorát danne go sáhttet gávdnot mánáidgárddit mat eai oza doarjaga Sámedikkis vaikko sis livččii ge sámi fálaldat, ja dieinna lágiin eai registrerejuvvo min statistihkaide man ollu mánát ožžot sámi mánáidgárdefálaldaga.</p>
<p>Sámedikki geahčastaga mielde ožžo 826 máná sámi mánáidgárdefálaldaga 2012:s. Diagrámma vuolábealde čájeha movt mánnálohku juohkása guoskevaš 7 fylkkas. Jagi 2012 logut čájehit ahte 62 % mánáin ožžo sámi mánáidgárdefálaldaga Finnmárkkus, 24 % Romssas, 6 % Norlánddas,</p>
<p><em type="bold">Tabealla 1: Doarjja mánáidgárddiide. </em></p>
<p><em type="bold">Tabealla 2: Mánnálohku mánáidgárddiin geat ožžot sámi fálaldaga. </em>14unnit go 3 % Davvi-Trøndelágas, Lulli-Trøndelágas ja Rogalánddas ja eambbo go 3 % Oslos ja Akershusas. </p>
<p>Sámediggi lea maiddái ráhkadan geahčastaga man ollu mánát ožžot davvisámi-, julevsámi- ja máttasámi mánáidgárdefálaldaga (geahča diagrámmas vuolábealde).</p>
<p>Geahčastat čájeha ahte davvisámi mánáidgárdefálaldat lea leamaš 7 fylkkas, ja ahte badjel 750 máná ožžot dán fálaldaga. Olles mánnálogus lea dát 90 % mánáid gaskkas. Lunddolaš lea ahte 60 % mánáin ožžot davvisámi mánáidgárdefálaldaga Finnmárkkus ja lagabui 30 % Romssas. Norlándda, Davvi-Trøndelága, Lulli-Trøndelága ja Rogalándda fylkkain leat unnit go golbma máná geat ožžot sámi fálaldaga, ja Oslos ja Akerhusas lea lagabui 6 %.</p>
<p>Julevsámi mánáidgárdefálaldat addojuvvo dušše gielddain mat gullet Norlándda fylkii, mii maiddái lea julevsámi guovlu. Ollislaš mánnálogus mat ožžot sámi mánáidgárdefálaldaga leat badjel 6 % mánát geat ožžot julevsámi mánáidgárdefálaldaga.</p>
<p>Ollislaš mánnálogus geat ožžot sámi mánáidgárdefálaldaga leat badjel 3 % mánát geat ožžot máttasámi mánáidgárdefálaldaga. 88 % máttasámi mánáidgárdefálaldagas addojuvvo máttasámi guovlluin Davvi- ja Lulli-Trøndelágas. Unnit go 3 % máná ožžot máttasámi mánáidgárdefálaldaga Finnmárkku, Norlándda ja Oslo ja Akershus fylkkain.</p>
<p>Dát geahčastat čájeha ahte Finnmárkkus ja Romssas leat eanemus mánát geat ožžot sámi mánáidgárdefálaldaga. Tabealla čájeha maiddái ahte sámi fálaldagat gávdnojit sámi guovlluin. Ovdamearkka dihte lea julevsámi mánáidgárdefálaldat gávdnomis julevsámi guovlluin Norlánddas. Dasto čájehit diagrámmat bajábealde ahte máttasámi mánát leat bieđgguid máŋgga fylkkas, maiddái olggobealde máttasámi guovlluid. Sámediggi lea registreren ahte lohku máttasámi fálaldagaid ektui maidda ohccojuvvo doarjja lea lassánan. Dákkár ovdáneami mii háliidit, seammás go Sámediggái lea deaŧalaš nannet ásahuvvon sámi mánáidgárdefálaldagaid.</p>
<p>Boahtteáiggis áigu Sámediggi bidjat mihttomearrin fokuseret diehtojuohkin- ja bagadanbarggu. Sámediggi vuordá ahte maiddái gielddat ja mánáidgárddiid eaiggádat váldet ovddasvástádusa dieđihan- ja bagadanbarggus sámi mánáidgárdefálaldagaid birra. Sámediggi áigu erenoamážit deattuhit julev- ja máttasámi mánáidgárdefálaldagaid áiggis ovddasguvlui. Danne go diet guovllut leat rašis dilis sámi giela ja kultuvrra suodjaleami ektui.</p>
<p>Analysajoavku ovddida Sámi logut muitalit 5 ahte lohku mánáidgárddiid ektui gos lea sámi fálaldat lea stabiila. Mánnálohku geain lei sámi mánáidgárdefálaldat, goarkŋui 2010/11 rájes 2011/12 rádjai guđain mánáin. Dasto njiejai mánnálohku sámi mánáidgárddiin ja sámi ossodagain dáža mánáidgárddiin 30 mánáin ja lohku stuorui 36 mánáin geain lei sámi fálaldat dáža mánáidgárddiin. Mánnálogu njiedjan mánáidgárddiin áigodagas 2005 – 2010 čilgejuvvo dainna go dán áigodagas geahppánedje golmma-, njeallje- ja viđajahkásaččat olles 16 % Finnmárkkus, ja measta 6 % Romssas ja 10 % Norlánddas.</p>
<p>Dasto čuožžu Sámi logut muitalit 5 ahte “jos mii juohkit ollislaš logu man lágan fálaldagat ledje, de oaidnit guhkes áiggi tendeanssa rievdamii. Mánnálohku sámi mánáidgárddiin ja sámi mánáidgárdeossodagain (dáža mánáidgárddiin) lea njiedjan, muhto mánnálohku eará sámi fálaldagain dáža mánáidgárddiin goarkŋui. Dat</p>
<p><em type="bold">Tabealla 3: Man ollu mánát ožžot davvi-, julev- ja máttasámi mánáidgárdefálaldaga. </em>15mearkkaša geavahusas dan ahte giella lea fuotnánan ovdaskuvlamánáid gaskkas maŋimuš guđa jagis, danne go fálaldat mii lassána, lea heajut go dat mii unnu.” </p>
<p>Sámediggi registrere dan maid analysajoavku ovddida. Sámi mánáidgárddiid lohku lea njiedjan go fas dáža mánáidgárddit main lea sámi fálaldat leat lassánan maŋimuš jagiin. Ollislaš mánáidgárdelohku lea bisson stabiilan. Sivvan dasa sáhttá leat dat go mánáidgárddit leat heaittihuvvon dahje ođđasis organiserejuvvon nu ahte leat geahppánan. Sivvan sáhttá leat maiddái dat Sámediggi dán áigodagas lea čavgen sámi mánáidgárddiid doarjjaeavttuid. Dat go mánáidgárddiid lohku main lea sámi fálaldat njiedjá vuorjašuhttá Sámedikki, ja mainna Sámediggi ii leat duhtavaš. Sámediggi háliida hoahpuhit boahtteáiggis diehtojuohkin- ja bagadanbarggu nu ahte maiddái áigeguovdilis doarjjaoažžut, mat dál eai oza doarjaga, dagašedje dan boahtteáiggis. Sámediggi oažžu dieđuid mánáidgárddiid birra mat eai oza doarjaga, ja dat sáhttá addit negatiivvalaš váikkuhusaid mánáide geaidda dat guoská, go sii dalle eai soaitte oažžut sámi mánáidgárdefálaldaga. Sámedikkis ii leat dál kapasitehta čuovvolit dán. Sámedikki áigumuššan doarjagiin mánáidgárddiide lea dán rádjai leamaš ahte dainna galgá láhčit diliid nu ahte gielddat ja priváhta mánáidgárdeeaiggádat sáhtášedje addit sámi mánáidgárdefálaldaga. Sámediggi oaidná ahte lea dárbu fas evalueret doarjjaortnegiid eavttuid. Mánáidgárddiid raporteremiid bokte oaidná Sámediggi ahte mánáidgárddit eai leat ovttaláganat sisdoalu eaige giela dáfus. Sámediggi háliidivččii heivehit doarjaga nu ahte mánáidgárddit sáhtášedje sihkkarastit sisdoalu ovddideami ja kvalitehta.</p>
<p>Tabealla čájeha ahte dan 23 sámi mánáidgárddis leat 14 gielddalaš ja 9 priváhta mánáidgárddi. 71 % gielddalaš sámi mánáidgárddiin ja lagabui 60 % priváhta sámi mánáidgárddiin leat Finnmárkkus. Oktiibuot lea lagabui 30 % gielddalaš mánáidgárddit Romssa, Davvi-Trøndelága ja Oslo ja Akershus fylkkain, muhto oktage ii leat Norlánddas. Romssa ja Norlándda fylkkain leat oktiibuot 30 % priváhta sámi mánáidgárddit, go fas Davvi-Trøndelágas ja Oslo ja Akershusas eai leat oppanassiige priváhta sámi mánáidgárddit.</p>
<p>Tabealla čájeha ahte dušše Finnmárkkus ja Romssas leat dáža mánáidgárddit main lea ossodat sámi fálaldagain. Dáin fylkkain lea maiddái oalle dássásaš juohku gielddalaš ja priváhta sámi mánáidgárddiid gaskka. Oktiibuot leat lagabui 60 % gielddalaš ja badjel 40 % priváhta sámi mánáidgárddi fylkkain.</p>
<p><em type="bold">Tabealla 4: Sámi mánáidgárddiid lohku. </em></p>
<p><em type="bold">Tabealla 5: Man ollu leat dáža mánáidgárddit main lea sámi ossodat. </em></p>
<p><em type="bold">Tabealla 6: Man ollu mánáidgárddit main lea sámi giellaoahpahusfálaldat. </em>162012:s ožžo 33 dáža mánáidgárddi doarjaga sámi giellaoahpahussii. Dán 33 mánáidgárddi gaskkas leat badjel 60 % gielddalaš mánáidgárddit ja lagabui 40 % leat priváhta mánáidgárddit. Romssas lea badjelaš 70 % gielddalaš ja lagabui 30 % priváhta mánáidgárddit main lea sámi giellaoahpahusfálaldat. Dán fylkkas leat maiddái eanemus mánáidgárddit main lea sámegielfálaldat ovttaskas mánáide. Lulli-Trøndelágas, Oslo ja Akershusas leat 3 dahje eanet gielddalaš mánáidgárddi, Norlánddas, Davvi-Trøndelágas ja Rogalánddas unnit go 3 gielddalaš mánáidgárddi main lea sámi fálaldat. Priváhta mánáidgárddiid gaskkas Romssas, Norlánddas ja Davvi-Trøndelágas leat 3 dahje eanet priváhta mánáidgárddi main lea sámi fálaldat, Oslos ja Akershusas leat unnit go 3 ja Lulli-Trøndelágas ja Rogalánddas ii leat oktage. </p>
<p><em type="bold">Áŋgiruššansuorggit </em></p>
<p>Dieđáhusas sámi mánáidgárdefálaldaga birra galgá biddjojuvvot fokus áŋgiruššansurggiide ja oainnusmahttit makkár hástalusat, mihttomearit ja strategiijat leat ovddabealde. Sámediggi áigu čuovvovaččas bidjat fokusa guđa áŋgiruššansuorgái. Dat ovdan buktojuvvojit guhtege sierra, muhto dattetge lea okta oktasaš mihttomearri suodjalit, nannet ja ovddidit sámi giela ja kultuvrra.</p>
<p><em type="bold">Áŋgiruššansuorgi 1 - Mánáidgárddi sisdoallu </em></p>
<p><em type="bold">Hástalusat </em></p>
<p>Sámedikki mánáidgárdepolitihkka vuođđuduvvo vuođđoektui ahte mánáidgárddiid kvalitehta ja sisdoallu ja mánáidgárddiid árvovuođđu leat guovddážis ollislaš sámi oahppopolitihka viidáseappot ovddideamis. Deaŧalaš lea ahte nationála oahppopolitihkas leat mihttomearit ja strategiijat maid bokte sihkkarastit ahte álgoálbmotrievttálaš unnimusstandárddat doahttaluvvojit. Áŋgiruššansuorgi reflektere ahte lea dárbu oktasaš pedagogalaš geađgejuolgái ja hástalusaide makkár sámi árvvuide mánáidgárddit galget vuođđuduvvot ja movt daid buoremusat sáhttá ollašuhttit. Bajimuš dásis ferte sámiide álbmogin sihkkarastojuvvot vuoigatvuohta ovddidit iežaset mánáidgárddiid gos oahpahusmetodat ja iežas oahpponeavvut leat guovddážis. Okta vuohki movt dan sáhtášii dahkat lea ahte sámit ieža ráhkadit ovdamearkka dihte rámmaplána sámi mánáidgárdefálaldaga várás. Dutkan čájeha ahte buot sámi mánáidgárddiin ii leat sámi sisdoallu. Vaikko mánáidgárddit njuolggadusaid bokte leat mearridan ahte sin doaibma galgá vuođđuduvvot sámi gillii ja kultuvrii ja doppe galget leat sámegielat bargit. Mánáidgárddi sisdoalu oktavuođas ii leat sáhka dušše metodaid ja oahpponeavvuid birra, muhto maiddái man dásis ja movt sámi perspektiiva deattuhuvvo ja oainnusmahttojuvvo geavahusas.</p>
<p><em type="italic">Ujárgga gielddas lei jagiin </em><em type="italic">2009, 2010 ja 2011 nuvttá mánáidgárdesadji. Jagi 2012 rájes máksá sadji1500,- ru mánnui (mielde </em><em type="italic">go 3G mákset mánáidgárdesaji </em></p>
<p><em type="italic">Addojuvvo maiddái 50 % vuoládus oappáid </em></p>
<p><em type="bold">Govva: gahkkorcorustudentbhg.blogspot.no </em>17 </p>
<p>Okta hástalus lea sihkkarastit buori kvalitehta mánáidgárddi sisdollui seammás go mii diehtit ahte fágaolbmot eai leat doarvái. Deaŧalaš lea ahte gávdnojit fágaolbmot geain lea fágagelbbolašvuohta suorggis. Dát leat mielde sihkkarastimin buori kvalitehta ja dohkálaš fágalaš sisdoalu buoremusat ávkin mánáide, sin vánhemiidda ja sámi báikegottiide.</p>
<p>Kulturgaskkusteapmi lea čađačuovvu suorgi mánáidgárddi sisdoalus. Kultuvrra oktavuođas lea sáhka árbbi ja árbevieruid birra, ja seammás bajásdoallama, háhkama ja ođasmahttima birra. Sámediggái lea deaŧalaš ovdánahttit dan ahte mánáidgárddit válddášedje vuolggasaji sámi kultuvrras dalle go sisdoallu plánejuvvo. Duhkoraddama bokte sáhttá deaŧalaš árvvuid gaskkustit earret eará nu ahte leat olgun luonddus ja ahte mánát besset searvat sámi árbevirolaš bargui. Sámi kultuvra galgá čuovvut sámi mánáidgárdefálaldaga lunddolaš oassin árgabeaivvis. Sisdoallu galgá leat buotbealat ja girjái, ja ovttaskas máná vuolggasajis. Sámi mánáidgárdefálaldaga sisdoallu galgá heivehuvvot buot mánáide beroškeahttá das gos riikkas ásset. Mánná galgá maiddái ovdánit, dán oktavuođas erenoamážit gielalaččat. Eaktun lea ahte gávdnojit sámegielat bargit mánáidgárddis.</p>
<p>Dat go sámi servodat lea nu máŋggabealat dagaha ahte sierra mánáidgárddit fertejit bidjat vuođđun báikkálaš kultuvrra mánáidgárddisteaset. Dát gáibida ahte bargiin ferte leat báikkálaš ja árbevirolaš máhttu. Dasto fertejit mánát oahppat gudnejahttit olles sámi máŋggabealatvuođa ja oktasaš áddejumi, ja máŋggakultuvrralaš servodaga oppalaččat. Sámiin leat doloža rájes leamaš sin ássanguovllut maidda geográfalaččat gullet; davvisámi, julevsámi ja máttasámi giellaguovllut. Dát sámi guovllut gávdnojit ain vaikko dat geográfalaččat leatge gáržon. Deaŧalaš lea ahte buot mánát besset oahppat iežaset kultuvrra birra beroškeahttá das gos riikkas ásset, ja seammás oahppat veaháš earáid árbevieruid, árvvuid ja norpmaid birra.</p>
<p>Vánhemiin lea váldoovddasvástádus mánáid bajásgeassimis, geahča Mánáidgárdelága § 30 (1981). Vánhenovddasvástádus mearkkaša dan ahte vánhemiin lea fuolahusovddasvástádus mánás, ja ahte sis lea mearridanvuoigatvuohta máná ovddas. Dalle go mánná lea mánáidgárddis, váldá mánáidgárdi oasi fuolahus- ja bajásgeassindoaimmaide. Mánáidgárdi dievasmahttá ruovttu birrasa, ja ferte čájehit áddejumi sierra bearašhámiide ja árvvus atnit daid. Sámediggi oaidná man deaŧalaš lea ahte mánáidgárddit nu ollu go vejolaš gaskkustit sámi bajásgeassima árbevieruid. Mánáidgárdi ferte deattuhit ja vuhtii váldit fuolaheddjiid oainnu, ja movt sii bajásgesset máná. Dát gáibida dihto miellaguottu ja gelbbolašvuođa bargiin, vánhemiin, ja sámi servodagas oppalaččat.</p>
<p>Mánáidgárddiid fysálaš struktuvrra hábmen lea deaŧalaš danne go mánnái váikkuhit olggut rámmaeavttut. Dávvirat ja ovdan buktimat leat symbolat ja muitalit mánáidgárddi siskkáldas kultuvrra ja dan árvvuid birra. Sámediggi oaivvilda ahte mánáidgárddiin galgá sámevuohta leat oidnosis objeavttaid ja dovdomearkkaid bokte. Dat sáhttet leat goahti, lávvu, sámi duhkorasat (duhkorasat sámi kultuvrras), sámi govvosiiguin čiŋaheapmi jna. Sámegiela visualiseren muitala maiddái movt mánáidgárdi deattuha sámi sisdoalu sihke giela ja kultuvrra ektui. Sámevuohta oidnosis lea deaŧalaš danne go dat addá mánnái gullevašvuođa dovddu ja dohkkeheami, ja dat sáhttá leat mielde nannemin sámi identitehta.</p>
<p>Dáláš láhkaaddin ii atte buohkaide vuoigatvuođa oažžut sámi mánáidgárdefálaldaga. Mánáin lea vuoigatvuohta dušše oažžut saji mánáidgárddis, muhto sis ii leat vuoigatvuohta sámi mánáidgárdefálaldahkii, Øie-lávdegotti (NOU:2012,</p>
<p><em type="bold">Govva: gahkkorcorustudentbhg.blogspot.no </em>18 </p>
<p>Til barnas beste, ny lovgivning for barnehagene) árvvoštallama mielde ii leat oiddolaš lága bokte fievrridit rievtti oažžut sámi mánáidgárdefálaldaga ođđa mánáidgárdelágas, dan sivas go dan ii leat vejolaš čuovvolit. Dás ii leat Sámediggi álggage ovttaoaivilis. Mánáidgárdemánát berrejit lága dáfus biddjojuvvot ovtta dássái vuođđoskuvlla ohppiiguin go guoská vuoigatvuhtii oažžut sámi fálaldaga. Go livččii individuála vuoigatvuohta oažžut sámi mánáidgárdefálaldaga, de mearkkašivččii dat dan ahte buot mánát geat háliidit oččošedje fálaldaga mas sámi giella ja kultuvra deattuhuvvo. Nugo ortnet dál lea, de dat ii leat doarvái dárkil. Sámediggi oaivvilda ahte ferte lága bokte mearriduvvot ahte buot mánáin geat háliidit lea vuoigatvuohta sámi mánáidgárdefálaldahkii beroškeahttá guđe oasis riikkas ásset.</p>
<p>Sámedikki rolla lea nappo dalle váikkuhit sámi sisdoalu bisuheami ja ovddideami mánáidgárddiin. Sámediggi áigu politihkas bokte gáibidit ahte bargiide biddjojuvvo unnimus gáibádus das man ollu sis galgá leat kulturmáhttu ja kulturáddejupmi.</p>
<p>Gielddain ja fylkkamanniin lea váldi mánáidgárddiid ektui ja dat galget bearráigeahččat daid. Sámediggi sáhttá bearráigeahčat doarjaga maid Sámediggi ieš juolluda. Dát boahtá ovdan buot juolludusreivviin. Muhtun áššiid lea dárbu bearráigeahččat ja dat dahkkojuvvo maid dan ektui ahte geavahuvvojit go ruđat eavttuid mielde. Bearráigeahččan lea mielde bidjamin fokusa mánáidgárddi sisdoalu kvalitehtii ja sámegillii. Sámedikkis ferte leat eanet árjjalaš rolla ja ovttasbargu guoskevaš oasálaččaiguin mat bearráigehččet mánáidgárddiid. Sihkkarastin dihte ahte sámi perspektiiva leat mielde.</p>
<p type="listitem">Mihttomearri</p>
<p>Mánáidgárddis lea sámi sisdoallu mii ovdánahttá máná oahppama ja hápmašuvvama ovttasbargguin ja áddejumiin máná ruovttuin.</p>
<p type="listitem">Strategiijat</p>
<p type="listitem">Sihkkarastit dan ahte mánáidgárddiid  eaiggádiin lea máhttu sámi gielas ja kultuvrras.</p>
<p type="listitem">Váikkuhit dan ahte mánáidgárddiin lea fágalaš  gelbbolašvuohta sámi gielas ja kultuvrras ja  ahte dat deattuhuvvo mánáidgárddis.</p>
<p>Váikkuhit dan ahte studeanttat ožžot álgooahpu sámi gielas ja kultuvrras.</p>
<p><em type="bold">Áŋgiruššansuorgi 2 - Giellamovttiidahttin mánáidgárddis </em></p>
<p><em type="bold">Hástalusat </em></p>
<p>Sámedikki mielas lea mánáidgárdemánáid giellaoahpahus ja giellamovttiidahttin okta dain deaŧaleamos surggiin mánáidgárdepolitihka siskkobealde. Sámelágas (1987) mearriduvvo ahte sámegiella lea almmolaš giella Norggas ja ahte sámegiella ja dárogiella lea ovttadássásaš gielat. Rámmaplánas mánáidgárddi sisdoalu ja doaim-</p>
<p><em type="bold">Govva: gahkkorcorustudentbhg.blogspot.no </em>19maid birra (2011) daddjojuvvo ahte mánáidgárdi galgá árjjalaččat bargat máná giellaovddidemiin. Okta Sámedikki giellamihttomeriin lea ahte boahtteáiggis livčče eanet sámi giellageavaheaddjit. Sámegielat leat sorjavaččat das ahte mánát ohppet giela ruovttus ja dasto mánáidgárddis ja skuvllas. Danne áigu Sámediggi árjjalaččat bargat dan ala ahte nannet ja láhčit diliid nu ahte buot mánát oččošedje giellaoahpahusa masa sis lea vuoigatvuohta. Bargo- ja searvadahttindepartemeanta lea ráhkadan sámegielaid doaibmaplána (2009). Dán doaibmaplánas leat mihttomearit, hástalusat, guhkes áiggi strategiijat ja doaibmabijut giellaoahpahusbargui sámi mánáid ja nuoraid várás. Dát leat viiddis áŋgiruššamat main Sámediggi lea mielde mánáidgárdepolitihkas bokte. Doaibmaplána vejolaš rievdadeami oktavuođas berre Sámediggedieđáhus sámi mánáidgárdefálaldaga birra biddjojuvvot vuođđun. Muđui čujuhit Sámediggedieđáhussii sámegiela birra mas doaibmaplána birra guorahallojuvvo eanet. </p>
<p>Giellamovttiidahttin mánáidgárddiin ii leat ovttalágan go doppe lea mánáin sierralágan gielladuogáš. Dáláš mánáidgárddiin gávdnojit ollu variašuvnnat das makkár giellafálaldat addojuvvo. Vaikko mánáidgárddis lea njuolggadusaiguin mearriduvvon ahte mánáidgárdi lea sámi mánáidgárdi, de sáhttá das movt sámegiella geavahuvvo leat variašuvnnat. Mii diehtit maiddái ahte dárogielat mánát ohcet saji sámi mánáidgárddiin, ja mii diehtit ahte dat váikkuha giellabirrasa nu ahte dárogiella vuoitá. Sámedikki giellapolitihkka sihkkarastá máŋggabealatvuođa ja variašuvnnaid sámi gielaid ektui. Giellafálaldaga báikkálaččat heiveheapmi lea deaŧalaš. Sihke mánát geain lea sámegiella eatnigiellan ja mánát geain sámegiella lea nubbin giellan fertejit oažžut vejolašvuođaid oahppat sámegiela ja ovddidit dan viidáseappot. Nu fertejit ge mánáidgárddiin leat sierralágan mihttomearit giellaoahpahusa várás dađi mielde makkár mánát doppe leat áiggis áigái. Mánáidgárdi šaddá dakkár arenan</p>
<p><em type="bold">Govva: Sámediggi </em>20gos sihke dárogielat mánát ohppet sámegiela ja gos sámegielat mánát besset ovddidit sámegiela doaibmi guovttegielatvuođa ektui. </p>
<p>Dat go mánáid giellagelbbolašvuođas leat stuorra variašuvnnat buktá hástalusaid movt láhčit diliid giellamovttiidahttimii. Danne fertejit mánáidgárddit hukset fálaldaga mánáid gielalaš ovdáneami ja duogáža mielde. Mánáidgárdi ferte láhčit diliid nu ahte bargit ja mánát ovttas geavahit sámegiela duhkoraddangiellan, oahppangiellan ja válljejit geavahit sámegiela go leat ovttas eará sámegielagiiguin. Sámegielat mánát leat álohii muhtun dásis guovttegielatvuođa ovddideamis ovtta dahje máŋgga sámegielain ja dárogielain, dahje eará gielain. Mánáidgárdi galgá sihkkarastit ahte mánát ovdánit sámegielas, nu ahte sin sámi giela ja kultuvrra sisdoallu ii fuotnán, muhto nanosmuvvá. Dán sihkkarastima dihte lea deaŧalaš ahte mánáidgárddis lea čielga giellapolitihkka. Mánát geat galget ovddidit ja oahppat giela dárbbašit sámegielat arena gos eará gielat eai seaguhuvvo. Organiserema ja metodaid ferte geahččat máná gielalaš duogáža ja mánáidgárddi mihttomeari vuođul go guoská giellaovddideapmái. Sáhttit čujuhit Álttá siidda sámi mánáidgárdái gos lea čielga giellapolitihkka. Dát fálaldat addá vánhemiidda einnostan vejolašvuođa sámegiela ektui. Muđui čujuhit Sámediggedieđáhussii sámegiela birra.</p>
<p>Sámedikki mielas lea leamaš buoremus váikkuhangaskaoapmi dat go gullá sámegiela hálddašanguvlui, dasa ahte odne oažžut vuogádatlaš giellabargguid. Dát ortnet ii leat buot sajiin addán bohtosiid nugo vurdojuvvui.</p>
<p>Sámediggi oaivvilda muđui ahte eará distrivttat gos sámit ásset nugo ovdamearkka dihte Áltá, Plassje ja Romsa fertejit maiddái láhčit diliid sámegiela várás mánáidgárddiin. Dáin guovlluin leat árbevirolaččat ássan sámit. Mánáidgárddit galget mánáidgárdelága mielde váldit vuhtii sámi mánáid giela ja kultuvrra. Dát ii leat čadnojuvvon sámi distriktii, muhto sorjá das gos mánát leat mánáidgárddis. Mátta- ja julevsámegielat leat rašis dilis ja dárbbašit doaibmabijuid mat njuolga čujuhit daid erenoamáš dárbbuide mat dáin servodagain leat. Jos gielat galget oažžut buriid ovdánanvejolašvuođaid, de lea dárbu sierra áŋgiruššat mátta- ja julevsámi guovlluin.</p>
<p>Sámediggi oaidná ahte okta hástalusain giellamovttiidahttinbarggus lea dat go váilot resursaolbmot ja fágaolbmot geain lea gelbbolašvuohta sámegielas. Go eai leat dakkár rávesolbmot geain livččii gelbbolašvuohta šaddá giellaoahpahusas váilevaš. Dattetge dahket ollu mánáidgárddit buori barggu giellaovddidanbarggu oktavuođas. Buorre kvalitehta oahpahusas lea deaŧalaš jos mánát galget dovdat ahte mánáidgárdefálaldat lea buorre. Sámediggi deattuha ahte searvvaheaddji oahppanbiras lea deaŧalaš, gos leat sámegielat bargit geat geavahit sámegiela go ovttastallet mánáin, fágalaččat heivehuvvon vugiin máná guovttegielatvuođa ovddideami ja individuála eavttuide dávistettiin. Mánáidgárddiid bargit leat gielalaš ovdagovat mánáide dakkár agis goas mánáide lea álki dahkat váikkuhusa. Danne lea deaŧalaš ahte sihke mánáidgárdeoahpaheaddjit ja veahkkebargit ovddidit pedagogalaš ámmátlašvuođa ja dihtomielalaččat čájehit mii lea sin rolla giellaoahpahu-</p>
<p><em type="bold">Govva: gahkkorcorustudentbhg.blogspot.no </em></p>
<p><em type="bold">Govva: gahkkorcorustudentbhg.blogspot.no </em>21sas. Sámediggi oaidná ahte dáláš gilvoservodagas bargosajiid alde lea hástalussan bisuhit sámegielat bargiid mánáidgárddiin. Go giellaoahpahusas galggaš leat buoremus vejolaš kvalitehta de ferte váldit ávvira gelbbolašvuođas, muhto maiddái ahte sáhttá ovddidit dan viidáseappot ja ođasmahttit máhtu árjjalaš proseassa bokte. </p>
<p>Nugo ovdal namuhuvvon de deaividit bargit mánáidgárddis mánáid geain lea iešguđege lágan gelbbolašvuohta sámegielas. Dát gáibida bargiin maiddái gelbbolašvuođa guovttegielatpedagogihkas. Sámi mánáidgárdeoahpaheddjiin leat stuorra hástalusat organiserema ja metodaválljema ektui giellaoahpahusas. Sámediggi oaidná deaŧalažžan ráhkadit plánaid movt dáid mánáid galggašii čuovvolit ja ahte mánát juhkkojuvvojit joavkun giellamáhtu mielde. Ollu mánáidgárddiin main lea sámi fálaldat sáhttet leat unnán mánáidgárdeoahpaheaddjit. Fágalaš digaštallan mánáidgárddis gos lea dušše okta mánáidgárdeoahpaheaddji sáhttá šaddat váilevaš. Deaŧalaš lea ráhkadit arenaid fágalaš digaštallamiid várás.</p>
<p>Vánhemat leat deaŧalaš ovttasbargoguoimmit giellabarggus mánáidgárddis. Mánáidgárdelágas (2006) lea mearriduvvon ahte mánáidgárdi ovttasbargguin ja áddejumiin ruovttuin goziha mánáid dárbbu fuolahusa ja duhkoraddama ektui, ja ovdánahttá oahppama ja hápmašuvvama vuođđun juohkelágan ovdáneapmái. Giellaoahpahus mánáidgárddis gáibida ollu barggu sihke bargiin ja vánhemiin. Hástalussan lea loktet sámegiela stáhtusa nu ahte vánhemat válljejit sámegiela juo mánáidgárddis. Go galgá oažžut áddejumi ja oainnu/máhtu giellabarggus, de berrejit maiddái vánhemat buoridit gelbbolašvuođa. Dasto ferte oažžut vánhemiid válljet sámegiela mánáidasaset maiddái viidáseappot skuvllain nu ahte šaddá lunddolaš čuovvut mielde sámegiela vuođđooahpahusas skuvllas. Sámegiela ferte eanet oainnusmahttit sihke ruovttuin ja mánáidgárddiin.</p>
<p>Doarjja maid mánáidgárddit ožžot Sámedikkis geavahuvvo dávjá giellamovttiidahttimii ja giellaoahpahussii. Sámedikki rolla lea addit doarjagiid ja čuovvolit dan dieđuid mielde maid ožžot doarjjaoažžuin. Sámediggi oaidná ahte leat eanet hástalusat maid sáhttá čatnat doarjjaortnegii. Mánáidgárddit mat gullet kategoriijai sámi mánáidgárddit ožžot dál eanet doarjaga giellaoahpahussii go dáža mánáidgárddit. Sáhttá árvvoštallat ahte doarjjaortnet boahtteáiggis šattašii dávgaseabbon ja heivehuvvošii ovttaskas mánáidgárddi dárbbuide. Dát sáhttá addit oalgeváikkuhusaid kvalitehtii ja mánáidgárddiid mihttomeari juksamii.</p>
<p>Muhtumat oaivvildit ahte vaikko mánáidgárddis eai leat ge sámegielat bargit, de berrejit dat oažžut sámi mánáidgárdedoarjaga jos dat deattuhit sámi kultuvrra. Sámediggi lea dál doalahan dan ahte mánáidgárddis gos sámi giella ja kultuvra deattuhuvvo galget leat sámegielat bargit. Dán gáibádusa áigu Sámediggi bisuhit. Sámediggi háliida boahtteáiggis ráhkadit doarjagii dakkár eavttuid maiguin sáhttá mihtidit. Sávvat beassat oaidnit olahit go mánáidgárddit mihttomeari vai sáhttá bidjat váikkuhangaskaomiid dohko gos eai leat nu buorit bohtosat. Dát sáhtášii buoridit mánáidgárddiid kvalitehta.</p>
<p type="listitem">Mihttomearri</p>
<p>Mánáid giellamovttiidahttin davvi-, julev- ja máttasámegielas nannejuvvo.</p>
<p type="listitem">Strategiijat</p>
<p type="listitem">Láhčit árra giellamovttiidahttima  mánáidgárdefálaldaga bokte.</p>
<p>Váikkuhit formála gelbbolašvuođa sámi gielas bargiid gaskkas.</p>
<p><em type="bold">Áŋgiruššansuorgi 3 – Giellalávgunmodeallat </em></p>
<p><em type="bold">Hástalusat </em></p>
<p>Giellalávgunmodeallan dán oktavuođas áddejuvvo dat giellaoahpahusmetoda mas nubbi giella dahje amas giella geavahuvvo máná birrasis. Deattuhuvvo ahte giela oahppá eará doaimmaid bokte. Mánáidgárddis vuođđuduvvo giellalávgunmetodihkka prinsihppii ahte mánná 22oahppá sámegiela go searvá doaimmaide, maidda bargit servet ja sii sáhttet addit gielalaš rávvagiid mánáide. Dát gáibida ahte leat sámegielat bargit.</p>
<p>Vásihusat čájehit ahte ollu sámi mánáidgárddiin ja ossodagain lea sihke dárogiella ja sámegiella beaivválaš giellan, ja giellaoahpahusa mihttomearit molsašuddet distrivttas distriktii. Dalle leage mánáidgárddiin dárbu dakkár ovddidanmodeallaide mat čatnasit ovttaskasa gielladillái ja báikkálaš diliide. Hástalussan lea oktasaš geađgejuolgi bargiid giellaoahpahussii. Go vállje nu gohčoduvvon <span type="quote" xml:lang="kmr">“nana”</span> giellalávgunmodeallaid mánáidgárddiin gos lea sámi fálaldat de buvttiha dat positiivvalaš ahtanuššama ja máhttoovddideami giellaoahpahusas. Tendeansan mánáidgárddiin lea leamaš geavahit <span type="quote">“ii árjjalaš”</span> modeallaid man oktavuođas giellabargu ii leat addán dakkár bohtosiid maid leat sávvan. Dá lea juoga maid Sámediggi áigu rievdadit. Sámediggi lea ovdal addán ruđaid <span type="quote">”Elgå-prošektii ”(Dieđut Nr. 1/2007 ”Samisk språk i Svahken Sijte”</span>), ja Loabáid suohkanii geahččalit giellalávgunmálle mánáidgárddis. Dalle garvá dan ahte giellaoahpahus mánáidgárddiin ii livččii soaittáhagas dahje olbmui duohke. Hástalussan lea ovddidit metoda mii heive diliide. Sámegielaid doaibmaplánas lea earret eará dát okta doaibmabijuin.</p>
<p>Sámedikki rolla barggus giellalávgunmodeallaiguin lea maiddái addit doarjaga ja gulahallat fylkkamanniiguin ja gielddaiguin. Dat mánáidgárddit mat nagodit čađahit giellalávguma ja jukset bohtosiid, fertejit sáhttit oažžut eanet doarjaga váikkuhangaskaoapmin ja earáid movttiidahttima dihte. Raporttaid bokte maid Sámediggi oažžu mat galget oainnusmahttit doarjaga geavaheami, čájeha ahte ollu mánáidgárddit leat bisánan. Dát lea sivvan dasa go giellalávgunmodeallat lea okta áŋgiruššansurggiin Sámedikki politihkalaš barggu oktavuođas.</p>
<p type="listitem">Mihttomearri</p>
<p>Mánáidgárddit geavahišgohtet daid giellalávgunmodeallaid ja giellamovttiidahttinvugiid mat leat geahččaluvvon ja maid ektui lea dutkama bokte máhttu, nu ahte diehtit ahte dat heivejit ulbmilii.</p>
<p type="listitem">Strategiijat</p>
<p type="listitem">Movttiidahttit ovddidanbarggu nu  ahte áiggis áigái gávdnojit heivvolaš  giellaoahpahusmodeallat maiguin sáhttá  dustet boahtteáiggi hástalusaid.</p>
<p>Sihkkarastit vuogádagaid nu ahte mánáidgárdeeaiggádat sáhttet geavahit daid giellalávgunmodeallaid mat leat geahččaluvvon ja mat addet positiivvalaš ovdáneami gillii.</p>
<p><em type="bold">Áŋgiruššansuorgi 4 - Sámegielat bargiid rekrutteren </em></p>
<p><em type="bold">Hástalusat </em></p>
<p>Sámi servodagas leat stuorra hástalusat ovddabealde go guoská sámegielat bargiid rekrutteremii geat máhttet davvi-, julev- ja</p>
<p>Máttá-Várjjaga gielda <em type="italic">áddá 25.000,- ru eanet jahkái Sandnes mánáidgárddi sámi ossodaga sámegielat bargiide. </em></p>
<p><em type="bold">Govva: gahkkorcorustudentbhg.blogspot.no </em>23máttasámegiela. Jos mánáidgárddiid galggaš sáhttit ovddidit viidáseappot oahpaheaddji orgánan ja mat devdet oahppogáibádusa mánáidgárdelága mielde, de lea deaŧalaš hástalussan oažžut eanet sámegielat bargiid mánáidgárddiide. Mánáidgárddiin leat dál bargin sihke mánáidgárdeoahpaheaddjit/ pedagogat ja veahkkebargit. Pedagogalaš bargit ja eará sámegielat bargit leat vuođđun boahtteáiggi mánáidgárddiide. Danne lea sámegielat mánáidgárdeoahpaheddjiid ja eará bargiid rekrutteren deaŧalaš. Studeanttat geat váldet mánáidgárdeoahpaheaddjioahpu leat geađgejuolgin boahtteáiggis. Jos eai leat eanet sámegielat mánáidgárdeoahpaheaddjit, de ii ovdán sámi servodat nugo háliidit. </p>
<p>Sámediggi lea ožžon ollu dieđuid mánáidgárddiin dan birra ahte lea váttis rekrutteret sámegielat bargiid, pedagogaid rájes, veahkkebargiid ja sadjásaččat rádjai. Dát hástalus ii leat dušše guovlluin mat lea sámegiela hálddašanguovllu olggobealde, muhto maiddái dan siskkabealde. Sámediggi áigu politihkas bokte váikkuhit dan ahte sámegielat bargiid váilivuohta unnošii ja šattašii álkit rekrutteret ja bisuhit sihke sámegielat mánáidgárdeoahpaheddjiid ja veahkkebargiid. Butenschøn-lávdegoddi, mii nammaduvvui 2010:s čielggadit sámi dutkama ja alit oahpu ovdánan dovdomearkkaid, dárbbu ja mihttomeriid, lea buktán muhtun doaibmabidjoevttohusaid raporttastis. Sámediggi doarju lávdegotti evttohusa ahte <span type="quote">“várrejuvvojit ruđat lassiohppui ja ásahuvvojit ortnegat vai fágalaš ja hálddahuslaš bargit sáhtášedje doaibmat sámegielain. Ortnegiin ferte láhčit doarvái geavatlaš oahpahusa sámegielas, sihke álgodásis ja joatkkadásiin”</span> (Butenschøn-lávdegoddi 2012).</p>
<p>Sámediggi háliida eanet fokusa sámi árbedieđuide mánáidgárddiin. Buot mánáidgárddit main lea sámi fálaldat fertejit vuođđudit doaimmaset sámi árvvuide ja leat eanet dihtomielalaččat dán lágan máhtu gaskkusteamis. Sámediggi oaidná ahte hástalussan lea rekrutteret sámegielat bargiid geain lea máŋggabealat gelbbolašvuohta. Dárbbašuvvojit bargit geain lea kulturáddejupmi, kulturgelbbolašvuohta ja máhttu árbevirolaš sámi barggus. Sámediggi oaidná ahte mánáidgárdesuorggis lea</p>
<p><em type="bold">Govva: Sámediggi </em>24ovddabealde buolvamolsun. Nuorain geat dál ohcet barggu mánáidgárddiin ii leat seamma ollu go ovdal kultuvrralaš gelbbolašvuohta mii buolvvain sin ovddabealde lei. Earret eará ii leat gelbbolašvuohta duojis, borramušárbevieruin ja muitalan árbevieruin seamma nanus go ovdal lei. </p>
<p>Mánáidgárddiin main lea sámi fálaldat lea dievdobargiid rekrutteren deaŧalaš doaibmabidju, ja maid stuorra hástalussan. Kampánja oažžut eanet almmáiolbmuid mánáidgárddiide lea čađahuvvon. Sámediggi lea veaháš eahpesihkar dan ektui man stuorra ávki nationála kampánjjain lea sámi mánáidgárddiide. Rekrutteren dihte eanet sámi albmáid mánáidgárddiide áigu Sámediggi árvvoštallat sierra sámi kampánja čađaheami. Sámedikki 01.11.12 iežas statistihkka čájeha ahte 30 sámi mánáidgárddiin ja dáža mánáidgárddiin main lea sámi ossodat ledje oktiibuot 26 almmáiolbmo barggus. Dát čájeha ahte dievdooassi lei sullii 15 %. Sin gaskkas lei okta jođiheaddji/rektor, 5 almmáiolbmo pedagogalaš jođiheaddjin (1 geas ii lean mánáidgárdeoahpaheaddjioahppu), okta mánáidgárdeoahpaheaddji, 18 veahkkebargi ja okta kulturbargi (40 %). Nugo mii oaidnit leat eanemusat veahkkebargit, nappo geain ii lean fágaoahppu almmáiolbmot, ja dušše guđa albmás lei pedagogalaš oahppu. Sámediggi oaidná iežas statistihkain ahte dievdooassi molsašuddá jagis jahkái, ja dábálaš lea ahte ollu albmát barget mánáidgárddis dušše ovtta jagi háválassii. Sámediggi háliida bidjat fokusa sámi albmáide dásseárvoaktevran ja lágida danne sámi dievdokonferánssa 2012:s. Mihttomearrin lea earret eará giktalit eanet ovttas bargat dásseárvvuin. Sámediggi háliida ahte dain konferánssain livččii ávki maiddái sámi mánáidgárdefálaldahkii.</p>
<p>Sámediggedieđáhusa (2012) mielde ealáhusovddideami birra leat mis ovddabealde ollu hástalusat servodatovddideami ektui sámi guovlluin. Dat čájeha negatiivvalaš álbmotovdáneami ja sentraliserema, viiddis rievdadusaid ealáhusstruktuvrras ja ásahandávjodat lea vuollin ja lea dárbu ođđa háhkamii. Gávpogiidda Áltái, Romsii ja Osloi lea stuorra sentraliseren. Ollu nuorat háliidit ássat gávpogiin ovdal go sámi guovlluin. Nu eai geasut ge ollu smávva báikkit ássanbáikin, ja mánáidgárddit smávva báikkiin rahčet erenoamážit bargiid rekrutteremiin.</p>
<p>Dáža mánáidgárddiin váilot birrasii 4000 mánáidgárdeoahpaheaddji. Mánáidgárddit mat eai nagot rekrutteret sáhttet oažžu sierra lobi mánáidgárdelága gáibádusas. Dilli lea leamaš nu máŋggaid jagiid. Leat ollu sivat manne váilot mánáidgárdeoahpaheaddjit, muhto ieža mánáidgárdeoahpaheaddjit vástidit bálká ja buoret fágabiras ovdáneapmái lea deaŧalaš jos sii galget joatkit bargat mánáidgárddis. Sámegielat bargiid rekrutterema várás lea muhtun gielddat válljen addit sámegielagiidda buoret bálkká. Sámediggi doarju dán lágan doaibmabiju.</p>
<p>Dál ii gávdno makkárge statistihkka mas sáhtášii oaidnit man galle sámegielat mánáidgárdeoahpaheaddji gávdnojit dahje gos sámegielat veahkkebargit rekrutterejuvvojit. Dát váilivuohta dagaha váttisin plánet sihke ámmáhii rekrutterema ja gelbbolašvuođa buorideami sis gaskkas geat juo barget mánáidgárddiin (Sámi logut muitalit 2, 2009). Dat maid mii dattetge diehtit lea, dieđuid mielde mánáidgárddiin ahte váilot mánáidgárdeoahpaheaddjit julev- ja máttasámi mánáidgárddiin. Muhto maiddái muhtun davvisámi guovlluin rahčet ámmáhii rekrutteremiin.</p>
<p>Sámedikkis leat iežas statistihkat mánáidgárddiid bargiin. 2012:s leat 30 mánáidgárddi mat leat ožžon doarjaga sámi mánáidgárdái dahje sámi ossodahkii, ja dáid mánáidgárddiid loguid mii geavahit vuođđun. Dán 30 mánáidgárddi gaskkas, leat nugo ovdalis namuhuvvon 23 sámi mánáidgárddi ja 7 dáža mánáidgárddi main lea sámi ossodat. Nappo leat 31 mánáidgárddi mat addet sámegielat fálaldaga ovttaskas mánáide, muhto dat mánáidgárddit eai leat mielde statistihkas mii čuovvu.23 sámi mánáidgárddis lea buohkain sámegielat jođiheaddji. Dan 30 mánáidgárddis mat leat mielde Sámedikki statistihkain leat oktiibuot 55 ossodaga. Norbman juohke ossodagas lea okta pedagogalaš jođiheaddji ja guokte veahkkebargi (dahje 1 mánáidgárdeoahpaheaddji ja okta veahkkebargi). 55 pedagogalaš jođiheaddji gaskkas 25leat 52 sámegielaga. Nappo váilot golbma pedagogalaš jođiheaddji 30 mánáidgárddis. Dattetge buohkat dán golbmasis váldet dál sámegiel kurssa ja máhttet veaháš sámegiela. Vihttasis 30 pedagogalaš jođiheaddji gaskkas lea maiddái sierra lohpi go sis ii leat mánáidgárdeoahpaheaddjioahppu. Eará bargiid gaskkas leat golbma veahkkebargi geain dárogiella lea eatnigiellan.</p>
<p>Lea ráhkaduvvon nationála rekrutterenstrategiija sámi alit oahpu várás (2011-2014). Go leat unnán sámegielagat ohccin sámi alit ohppui, de evttohit strategiijas ahte lea stuorra dárbu oažžut ii-sámegielagiid váldit alit oahpu. Sámediggi oaidná ahte dát áiggi mielde sáhttá leat mielde rekrutteremin eambbogiid sámi alit ohppui.</p>
<p>Nationála dásis lea Máhttodepartemeanta almmuhan strategiijaid váikkuhan dihte mánáidgárdeoahpaheddjiid rekrutterema ja bisuheami mánáidgárddis: <span type="quote" xml:lang="nno">“Kompetanse i barnehagen - strategi for kompetanseutvikling i barnehagesektoren 2007-2010/2011”</span> ja <span type="quote" xml:lang="nno">”Strategi for rekruttering av førskolelærere til barnehagen 2007-2011 (GLØD)”</span>. Sámediggi lea maiddái searvan dán bargui.</p>
<p>Sámedikki vuođđonjuolggadusaid mielde, § 2-3 a, Sámediggeráđi politihkalaš álggahanjulggaštusas áigodahkii 2009-2013 čuožžu ná: ” Mii áigut nannet fágaolbmuid rekruterema sámegiela ja kulturmáhtu fágasurggiin, ja okta doaibmabidju maid mii deattuhit olahan dihte dan, lea vejolašvuohta oažžut lávdaduvvon oahppofálaldaga. (…).” Sámi allaskuvllas ja eará allaskuvllain ja universitehtain lea eanet guovddáš rolla rekrutteremis alit ohppui. Sámedikki rollan lea váikkuhit rekrutterema stipeandaortnegiid bokte. Deaŧalaš lea maiddái áŋgiruššat ovttasbarggu ektui allaskuvllaiguin ja universitehtaiguin vai Sámedikki stipeandaortnegat dávistivčče sin oahppofálaldagaide.</p>
<p type="listitem">Mihttomearri</p>
<p>Mánáidgárddiin leat doarvái sámegielat bargit.</p>
<p type="listitem">Strategiijat</p>
<p type="listitem">Sihkkarastit sámegielat  mánáidgárddeoahpaheddjiid/pedagogaid ja  eará bargiid rekrutterema.</p>
<p type="listitem">Váikkuhit ahte eanet almmáiolbmot  barggašedje mánáidgárddiin.</p>
<p>Sihkkarastit buriid bargoeavttuid sámegielat bargiide nu ahte sii bisošedje mánáidgárddis.</p>
<p><em type="bold">Áŋgiruššansuorgi 5 - Pedagogalaš ávdnasat ja duhkorasat </em></p>
<p><em type="bold">Hástalusat </em></p>
<p>Sámedikkis lea ovddasvástádus meroštallat mihttomeriid, strategiijaid ja doaibmabijuid váikkuhangaskaoapmin oahpponeavvuid ovddideapmái plánadahkosiid ja jahkásaš bušeahtaid bokte. Sámedikkis lea ovddasvástádus ruđaid juohkimis ja váikkuhangaskaomiid čuovvoleamis ja bearráigeahččamis láhkadahkosiid, njuolggadusaid ja njulgosiid ektui. Sámediggi váikkuha sámi oahpponeavvuid ja pedagogalaš ávdnasiid árjjalaš ovddideapmái, ja lea áigodagas 2009-2012 čatnan dán barggu mearriduvvon strategiijaide <span type="quote">“Sámedikki strategalaš plána oahpponeavvuid ráhkadeapmái 2009-2012”</span>. Plánas lea višuvdna ahte gávdnojit oahpponeavvut buot fágasurggiid várás ja buot fágaid várás davvi-, julev- ja máttasámegielas, gaskaoapmin juksat Mánáidgárddiid rámmaplána mihttomeriid ja mihttomeriid oahppoplánadahkosis Máhttolokten – Sámi.</p>
<p>Sámedikki strategalaš plánas oahpponeavvuid ráhkadeapmái 2009-2012 (4.siidu) meroštallojuvvojit sámi oahpponeavvut ná:</p>
<p><em type="italic">Oahpponeavvut mat leat ráhkaduvvon ja almmuhuvvon oahpahussii sámegielas ja sámegillii </em><em type="italic">- </em><em type="italic">rávesolbmuidoahpahusas Oahpponeavvut ráhkaduvvon eará gielaide ja mat jorgaluvvojit ja/ dahje heivehuvvojit sámegillii Oahpponeavvun adnojuvvojit prentejuvvon ja digitála oahpponeavvut, bargogirjjit, oahpaheaddjibagadusat, fáddágirjjit dahje gihppagat, gáiddusoahpahus- </em>26 <em type="italic">-- </em><em type="italic">pahusa geavahussii. </em></p>
<p>Sámediggi ja Máhttodepartemeanta ásahedje 2010:s bargojoavkku árvvoštallat movt árjjaleappot organiseret sámi oahpponeavvoovddideami boahtteáiggis. Raporttas lea gávnnahuvvon ahte eanemus ulbmillaš lea geavahit doahpaga mánáidgárddiid pedagogalaš ávdnasat. Dán dieđáhusas válljet mii geavahit doahpagiid pedagogalaš ávdnasat ja duhkorasat. Pedagogalaš ávdnasiid ektui čujuhuvvo raporttas máŋgga beallái. Vuosttažettiin dárbbašuvvojit pedagogalaš ávdnasat mánáidgárddiid rámmaplána buot čieža fágasuorgái ja buot golmma sámegillii. Dárbbašuvvo metodalaš bagadeapmi giellabarggu várás mánáidgárddis, danne go dál ii gávdno nu ollu dákkár fágagirjjálašvuohta. Duohtavuohta lea ahte gávdnojit unnán govvagirjjit ja lohkanmuitalusat main livččii sámi kultuvrra birra, spealut, filmmat ja eará ávdnasat mat ovdánahttet sámi identitehta, kulturáddejumi, doabaoahppama ja giellaovddideami, mat heivešedje ahkejovkui ja livčče heivehuvvon otnáš dillái. Dasto konkluderejuvvo raporttas ahte mánáidgárddiid ektui lea deaŧalaš ovddidit pedagogalaš ávdnasiid maid vuolggasadjin lea otnáš sámi servodat, nu ahte otnáš mánát sáhtášedje identifiseret iežaset sisdoaluin. Dárbbašuvvojit nappo sihke digitála ja prentejuvvon pedagogalaš ávdnasat, CD:t, filmmat ja spealut, sierra dárbbuid váras iešguđege mánáidgárddiin (Doaibmabijut maiguin beavttálmahttit sámi oahpponeavvuid ovddideami ja buvttadeami 2010).</p>
<p>Odne, moadde jagi maŋŋá go dát raporta ovddiduvvui, ii leat vel ge dilli dohkálaš. Deaŧalaš hástalussan lea bargat dan ala ahte ovddiduvvojit eanet pedagogalaš ávdnasat mat leat heivehuvvon mánáidgárddiid geavahussii main lea sámi fálaldat. Mánáidgárddiin fertejit gávdnot ávdnasat mat nannejit máná oahppama sihke formálalaš ja eahpeformálalaš oahppandilis. Goappašiin lea pedagogalaš mihttomearri ja maid ferte geahčadit mánáidgárddiid rámmaplána čieža fágasuorggi ektui. Mánáidgárddit main lea sámi fálaldat dárbbašit dakkár pedagogalaš ávdnasiid ja duhkorasaid main ovdan boahtá sámi servodaga girjáivuohta. Deaŧalaš lea ahte maiddái mánáidgárddit maid čuvvot teknologalaš ovdáneami ja ahte neahttavuđot oahppanresurssat nugo spealut ja applikašuvnnat gávdnojit sámegielaide.</p>
<p>Sámedikki geahčastat man ollu leat juogaduvvon ruđat oahpponeavvoprošeavttaide áigodagas 2009-2012 čájeha ahte dán áigodagas leat álggahuvvon guhtta prošeavtta. Dáid gaskkas leat guokte resursapearpma, guokte nu gohčoduvvon oahpponeavvopáhka, muhto sisdoallu lea ollu seamma go resursapearpma sisdoalus. Golbma prošeavtta leat digitála resurssat ja golbma fáddágirjjit. Eará prošeavttat leat govvasátnegirji, interaktiivvalaš girji, lávllagirji, fágaidrasttildeaddji fáddágihpa ja ođđa prentejuvvon fágagirji.</p>
<p>Sámedikki 2012 bušeahtas lea várrejuvvon 1.500.000 ru doarjjan mánáidgárddiid oahpponeavvuide. Oahpponeavvut maidda</p>
<p><em type="bold">Tabealla 7: Juolluduvvon ruđat oahpponeavvoprošeavttaide. </em></p>
<p><em type="bold">Tabealla 8: Man ollu lea juolluduvvon oahpponeavvoprošeavttaide davvi-, julev- ja máttasámegielaid gaskka. </em>27 </p>
<p>Sámediggi juolluda ruđaid galget almmuhuvvot nu guhkás go lea vejolaš davvi-, julev- ja máttasámegillii. Go mánáin ii leat ovttalágan gielladássi, de lea dárbu máŋggalágan oahpponeavvuide. Dárbbašuvvojit sihke girjjit maid lea álki lohkat ja main lea unnán teaksta ja oahpponeavvut mat gielalaččat leat heivehuvvon sámegielat mánáide.</p>
<p>Sámedikki geahčastat čájeha ahte áigodagas 2009-2012 lea juolluduvvon ruhta 15 prošektii. Dáid gaskkas lea 10 prošeavtta davvisámegillii, okta julevsámegillii ja okta máttasámegillii. Dán áigodagas lea addojuvvon ruhta maiddái guovtti prošektii mat galget ovddiduvvot parallealla buot golmma sámegillii. Okta prošeakta ovddiduvvo bálddalagaid julev- ja máttasámegillii.</p>
<p>Dárbbašuvvojit máŋggalágan oahpponeavvut heivehuvvon mánáidgárddiid rámmaplánii. Ráđđehus dovddaha Stuorradiggedieđáhusas nr 41 Mánáidgárddi kvalitehta birra (2008-2009) ahte jos leat stuorra vuorddekeahtes sierraláganvuođat mánáidgárdefálaldagas mii dagaha ahte fálaldat ii leat ovttaárvosaš, lea dohkketmeahttun. Jos buot mánát galget oažžut kvalitehta dáfus buori sámi mánáidgárdefálaldaga ja jos mánáidgárdi galggaš lea oahppanarenan, de gáibiduvvo ahte bargiin lea gelbbolašvuohta ja dávvirat ja ávdnasat leat heivehuvvon. Sámedikki strategalaš plánas oahpponeavvuid ráhkadeapmái 2009-2012 leat álggahuvvon 16 oahpponeavvoprošeavtta mánáidgárddiid rámmaplána fágasurggiid siskkobealde. Dán áigodagas leat álggahuvvon 15 prošeavtta. Sámedikki mihttomearrin lea ahte oahpponeavvut ovddiduvvojit dárbbu mielde, muhto dárbbaša eanet juolludusaid juksat dan.</p>
<p>Tabeallas oidno ahte Sámediggi lea áigodagas 2009-2012 várren 1 miljon ru 2009:s ja 2010:s ja 1,5 miljon ru 2011:s ja 2012:s. Ohcamiid mat bohte submi lei oktiibuot 17,5 miljon ru. Dán áigodagas lea juolluduvvon badjel 6 miljon ru mánáidgárddiid oahpponeavvuid ráhkadeapmái. Sámediggi lea guovtti maŋimuš jagis geavahan 1 miljon ru eanet go mii lei bušeahtas. Sivvan dasa lea dat go Sámediggi lea ožžon nu ollu buriid ohcamiid.</p>
<p>Oahpponeavvuid ja pedagogalaš ávdnasiid buvttadit dábálaččat gávppálaš aktevrrat. Gávdnojit maiddái soames almmolaš áŋgiruššama sierra fáttáid siskkobealde dahje erenoamážit digitála oahppanresurssaide. Oahpahusdirektoráhta sáhttá maiddái addit doarjaga oahpponeavvuid ráhkadeapmái go dan oktavuođas ii leat márkanvuođđu gávppálaččat ovddideapmái. Ná lea láhččojuvvon oahpahusa, gielalaš minoritehtaid oahpahusa oktavuođas ja gáržžes fágaid ja smávva oahppijovkkožiid siskkobealde.</p>
<p>Sámediggi hálddaša sierra oahpponeavvoguovddáža, ja buot sámi oahpponeavvut ja eará pedagogalaš ávdnasat leat dál čohkkejuvvon neahttasiidui: www.ovttas. no. Neahttabáiki lea sámi oahpponeavvobálvalus gos gávdná dieđuid sámi oahpponeavvuid birra, ja gos daid sáhttá luoikkahit neahta bokte Sámedikki oahpponeavvoguovddážis. Oahpponeavvuide lassin gávdno maiddái govvabása man sisdoalu sáhttá geavahit friija go ráhkada oahpponeavvuid iežas atnui.</p>
<p><em type="bold">Govva: Sámediggi </em></p>
<p><em type="bold">Tabealla 9: Juolluduvvon ruđat mánáidgárddiide. </em>28 </p>
<p>Go gávdnojit unnán pedagogalaš ávdnasat ja duhkorasat, de ráhkadit ollu bargit mánáidgárddiin ieža daid iežaset atnui. Sámediggi háliida ahte dát eanet addojuvvošedje maiddái earáid geavahussii. Jagi 2008 rájes lea gávdnon ortnet nuvttá oahpponeavvuiguin mánáidgárddiide ja skuvllaide.</p>
<p>Dasa lassin go dárbbašuvvojit pedagogalaš ávdnasat ja duhkorasat, dárbbašuvvojit maiddái ávdnasat sámi diliid birra dárogillii dáža mánáidgárddiid várás. Rámmaplána čuoggá 3.6 Lagašbiras ja servodat, mielde galget mánáidgárddit váikkuhit dan ahte ”barna blir kjent med at samene er Norges urbefolkning og får kjennskap til samiske fortellinger, sagn og andre deler av samisk kultur og hverdagsliv.” (mánát oahpásmuvvet dasa ahte sámit lea Norgga álgoálbmot ja oahpásmuvvet sámi muitalusaide, máidnasiidda ja eará osiide sámi kultuvrras ja árgabeaivvis).Norgga eiseválddiin dat leat ovddasvástádus dáža mánáidgárddiid oahpponeavvuin, ja Sámediggi vuordá ahte eiseválddit váldet dan ovddasvástádusa. Dat go buot mánát Norggas ožžot máhtolašvuođa sámiid ja sin dili birra, de nanne dat sámi identitehtadovddu ja eastada amasbalu mii gávdno otnáš servodagas.</p>
<p>Duhkorasat ja pedagogalaš ávdnasat mánáide leat deaŧalaččat pedagogalaš barggus mánáidgárddis. Sámediggi lea ožžon diehtit ahte gávdnojit unnán sámi duhkorasat ja pedagogalaš ávdnasat. Dán vuođul lea Sámediggi čađahan kártenprošeavtta makkár sámi duhkorasat ja pedagogalaš ávdnasat gávdnojit. Iskkadeapmi čađahuvvui 11 mánáidgárddis Oslo, Davvi-Trøndelága, Norlándda, Romssa ja Finnmárkku fylkkain. Kártejuvvui maiddái makkár dárbbut mánáidgárddiin leat sámi duhkorasaid ja pedagogalaš ávdnasiid ektui. Kártemis bođii ovdan ahte buot informánttat háliidit eanet sámi duhkorasaid ja pedagogalaš ávdnasiid. Ekonomalaš resurssat ja go dat leat unnán olámuttus gáržžida de mánáidgárddiid oastima.</p>
<p>Sámedikki rolla ii leat ovddidit pedagogalaš ávdnasiid ja duhkorasaid, muhto addit doarjaga daid ovddideapmái. Sámediggi dahká vuoruhemiid bušeahtas. Vuđolaš fágalaš árvvoštallama vuođul juolluduvvojit doarjagat sierra ohcciide. Sámediggi oažžu ohcamiid, muhto ruđat leat vátnásat. Nu gáržžiduvvo ge pedagogalaš ávdnasiid ja duhkorasaid ovddideapmi.</p>
<p><em type="bold">Govva: gahkkorcorustudentbhg.blogspot.no </em>29 </p>
<p type="listitem">Mihttomearri</p>
<p>Mánáidgárddiin leat doarvái pedagogalaš ávdnasat ja duhkorasat sin dárbbuid várás.</p>
<p type="listitem">Strategiijat</p>
<p type="listitem">Pedagogalaš ávdnasiid ja duhkorasaid  ovddideapmi.</p>
<p>Bargat dan ala ahte addojuvvošii eanet doarjja pedagogalaš ávdnasiid ja duhkorasaid ovddideapmái.</p>
<p><em type="bold">Áŋgiruššansuorgi 6 - Ovttasbargu ja oktavuohta ruovttu, mánáidgárddi ja skuvlla gaskka </em></p>
<p><em type="bold">Hástalusat </em></p>
<p>Sámediggi áigu politihkas bokte láhčit diliid nu ahte buot mánáin livččii ollislaš ja individuála dásis láhččojuvvon oahpahus mánáidgárddi rájes skuvlii. Dat go mánát vásihit oktavuođa mánáidgárddi ja skuvlla gaskka movttiidahttá oahppat viidáseappot. Dát fas buktá oadjebasvuođa ja jáhku alccesis go deaivvada skuvllain. Maiddái servodatperspektiivvas lea dárbu ahte mánát vásihit buori sirdima mánáidgárddis skuvlii. Sihkkarastin dihte buriid oahppanbohtosiid ja sosiála jevdema. Sihke mánáidgárddiin ja skuvllain lea ovddasvástádus oažžut buori ovttasbarggu sihke gaskaneaset ja vánhemiiguin. Nugo ovdalis namuhuvvon de lea vánhemiin váldoovddasvástádus iežaset mánáid ovddideamis ja sis lea dat deaŧaleamos bajásgeassinrolla. Vánhemiin lea ovddasvástádus giela válljemis ja giellaoahpahusas. Mánáidgárdi galgá ovttasbargguin ja áddejumiin máná ruovttuin veahkehit ja doarjut vánhemiid geat háliidit sámegiela mánáidasaset. Sámedikki mielas lea deaŧalaš hástalus oažžut oktilašvuođa oahpporáidui mánáid ja vánhemiid ektui viidáseappot ovddidan dihte sámi giela ja kultuvrra. Eaktun buori ovttasbargui, ja buori sirdimii mánáidgárddis skuvlii, lea ahte skuvllas ja mánáidgárddis lagaš ovttasbargguin vánhemiiguin, lea buorre gulahallan.</p>
<p>Gávdnat muhtun muddui sierralágan mandáhta ja sierra oahppankultuvrraid mánáidgárddis ja skuvllas. Mánáidgárdi ásahussan lea ovdánan sosiálapedagogalaš árbevieru siskkobealde maŋimuš logijagiin man oktavuođas duhkoraddan, oahppan, ovdáneapmi, fuolahus ja bajásgeassin leat guovddážis. Skuvla ásahussan lea eanet ulbmilstivrejuvvon ja oahppama oalle guhkás stivre gelbbolašvuohta. Pedagogalaš barggu vuođđun lea ge dalle sierralágan vuolggasadji. Ovttasbarggu ja oktavuođa láhčinbarggus oaidná Sámediggi hástalussan bargat dáid sierralágan rámmaid siskkobealde. Rámmaplánas mánáidgárddi sisdoalu ja doaimmaid birra ja skuvllaid oahppoplánain leat sierralágan ulbmilat. Go dovddašii daid sierra ulbmiliid sisdoalu de šattašii buoret áddejupmi guđet guimmiid doaimmain.</p>
<p>Dán vásihusa vuođul mii lea Sámedikkis, lea sivva jáhkkit ahte mánáidgárdepedagogihka oasis lea bonjastuvvon fokus dasa ahte mánát galget leat gergosat skuvlii. Mánáidgárddis lea leamaš danne stuorámus ovddasvástádus mánáid skuvlii ráhkkanahttimis. Skuvla boahtá dávjá sisa easkka máná maŋimuš mánáidgárdejagis. Dáid dieđuid lea maiddái oahpaheaddjit addán dan bokte go leat dovddahan ahte sii dihtet unnán mainna mánáidgárdi lea bargan.</p>
<p>Buorre ovttasbargu vuođđuduvvo máhttui ja áddejupmái. Nugo Sámediggi oaidná dan de hástalussan ii leat dušše dovdat guđet guimmiid mihttomeriid ja sisdoalu, muhto buot mánáide sáhttá leat dilli sierralágan giela ja kultuvrra ektui. Sáhttet ovdamearkka dihte leat sámegielat mánát geat leat leamaš mánáidgárddis gos lea sámi fálaldat ja geat galget álgit dárogielat luohkkái skuvllas. Dáid mánáide leat sirdin mánáidgárddis skuvlii veaháš earálágan. Mii diehtit ahte ollu mánáide sáhttá dát sirdin leat hui rašši. Láhčin giela ektui lea dalle erenoamáš deaŧalaš. Ferte ain sihkkarastit giellaovdáneami mánáide geain lea leamaš giellaoahpahus mánáidgárddis. Daid mánáidgárdemánáid ektui geat ásset sámegiela hálddašanguovllu olggobealde, lea deaŧalaš ahte mánáidgárdi addá dieđuid sámegieloahpahus 30vuoigatvuođa birra. Ovttaskas gielddain lea ovddasvástádus juohkit dieđuid skuvllaide dán birra.</p>
<p>Oahpahuslága (1998) mielde lea buot ohppiin vuođđoskuvllas sámegiela hálddašanguovllus vuoigatvuohta oažžut oahpahusa sámegielas ja sámegillii (geahča maiddái Sámediggedieđáhusa oahpahusa ja oahpu birra). Sámediggi áigu bargat dan ala ahte maiddái mánáidgárdeláhka attášii mánáide vuoigatvuođa sámi mánáidgárdefálaldahkii. Sámi giellaoahpahus ferte leat mielde skuvlla prinsihpain ja guovttegielatvuođa strategiijain. Dákko fertejit leat gielddat dihtomielalaččat ovddasvástádusas, ja fuolahit buriid rutiinnaid skuvlla siskkobealde, fuolahit addit doarvái buriid dieđuid fálaldaga birra, fuolahit addit dán fálaldaga, ja leat gergosat váldit vuostá ohppiid geain galgá leat sámegiella.</p>
<p>Mánáidgárdi ferte árrat addit dieđuid giellaoahpahusa birra, nu ahte skuvla oažžu áiggi gávdnat giellaoahpaheddjiid ja ráhkadit buori oahpahusplána. Dat go skuvla oažžu doarvái buriid dieđuid mánáidgárddis, sáhttá leat mielde veahkeheamen skuvlla láhčit diliid máná oahppangerdui. Diehtojuohkin ovttaskas máná birra galgá dahkkojuvvot máná fuolaheddjiid miehtamiin, seammás go fuolaheaddjit ožžot mielde mii proseassas dáhpáhuvvá ja ožžot dieđuid dan birra. Ovttaskas mánáidgárdi sáhttá friija válljet movt sii áigot fuolahit buori diehtojuohkinjorrama, nu guhká go dat dáhpáhuvvá fuolaheddjiid miehtamiin.</p>
<p>Rámmaplánas mánáidgárddi sisdoalu ja doaimmaid birra (2011) čuožžu ahte mánáidgárdi, ovttasbargguin skuvllain, galgá láhčit sirdima mánáidgárddis vuosttaš luohkkái. Dát galgá dahkkojuvvot lávga ovttasbargguin máná ruovttuin. Bearraša doarjja ja áŋgiruššan leat hui deaŧalaččat sirdima oktavuođas mánáidgárddis skuvlii. Jos vánhemat ožžot dieđuid ja dovdet iežaset oadjebassan mii dáhpáhuvvá go mánná galgá álgit skuvlii, de dat buktá oadjebasvuođa ja movttiidahttá máná.</p>
<p>Sámedikki rolla sirdima oktavuođas mánáidgárddis skuvlii lea bagadit ja fállat kurssaid mánáidgárddiid bargiide ja oahpaheddjiide skuvllas. Deaŧalaš lea gulahallan mánáidgárdeeaiggádiid ja gielddaid gaskka, muhto maiddái gáibidit ahte mihttomearit ollašuhttojuvvojit sihkkarastin dihte ahte mánná vásiha oadjebasvuođa ja oktilašvuođa oahppogierddus.</p>
<p type="listitem">Mihttomearri</p>
<p>Mánáin lea oktavuohta ja progrešuvdna oahppama sisdoalus mánáidgárddis skuvlii mii sihkkarastá oktilašvuođa barggus sámi gielain ja kultuvrrain.</p>
<p type="listitem">Strategiija</p>
<p>Sihkkarastit ovttasbarggu mánáidgárde- ja skuvlaeaiggádiid gaskka gos bargiin lea dárbbašlaš fágalaš gelbbolašvuohta. 31</p>
<p><em type="bold">Ekonomalaš ja hálddahuslaš váikkuhusat </em></p>
<p>Dieđáhusa čuovvoleapmi dáhpáhuvvá jahkásaš bušeahtaid bokte, main doaibmabijut ovttaskas mihttomeriid vuolde vuoruhuvvojit. Sámediggeráđđi mearrida sierra doaibmaplána dieđáhusa čuovvoleapmái. Dieđáhusas lea guhkes áiggi perspektiiva, ja lunddolaš lea geahčadit dieđáhusa maŋŋá golmma njealji jagi maŋŋá ja árvvoštallat lea go Sámediggi olahan mihttomeriid mat leat biddjojuvvon dieđáhusas.</p>
<p>Vuoruhemiid rievdadusat buktet ekonomalaš ja hálddahuslaš váikkuhusaid. Dál leat mánáidgárdejuhkosis 4 virggi, buot 100 %. Okta virgi lea belohahkii biddjojuvvon Sámedikki oahpponeavvoguovddážii Guovdageainnus. Jos galgá sáhttit álggahit mihttomeriid ja strategiijaid nugo boahtá ovdan dieđáhusas, de lea dárbu oažžut ovtta virggi 2014:s ja vel ovtta 2015:s. Čujuhit evalueremii maid Asplan Viak lea dahkan Sámedikki doarjagiid ektui 2010:s. Das boahtá ovdan ahte diehtojuohkin ja bagadanrolla mii Sámedikkis lea mánáidgárddiid ektui berre nannejuvvot. Deaŧalaš lea gulahallat mánáidgárddiid bargiiguin ja gielddaiguin amas oktavuohta mánáidgárddiide massojuvvot. Doarjjahálddašeapmi galgá ođđasis evaluerejuvvot 2014:s. Dát evalueren gáibida liige resurssaid maid gollorámma lea 500 000 ru. Maiddái evaluerema čuovvoleapmi buvttiha eanet ekonomalaš váikkuhusaid.</p>
<p>Sámedikkis lea strategiijan oččodit eanet doarjaga oahpponeavvuid ráhkadeapmái. Sámedikki statistihkka maŋimuš jagiin čájeha ahte bušeahtas lea várrejuvvon 1,5 miljon ru oahpponeavvuid ráhkadeapmái, muhto logut čájehit ahte ohcamiid submi lea ollu stuorát. 2012:s lei submi 4.376.457 ru. Dán geažil ferte ekonomalaš rámmaid nannet.32</p>
<p><em type="bold">Girjjálašvuohta </em></p>
<p xml:lang="nob">Asplan Viak 2010. Evaluering av Sametingets tilskudd til samiske barnehager (Sámedikki sámi mánáidgárdedoarjaga evalueren).</p>
<p>Bagadus mánáidgárddiide gos leat sámi mánát. Máhttu ii deatte. Sámediggi / Máhttodepartemeanta.</p>
<p xml:lang="nob">Butenchøn-lávdegotti raporta 2012. ”Langs lange spor – om samisk forskning og høyere utdanning.” Čielggadus addojuvvon Máhttodepartementii 20.06.2012.</p>
<p xml:lang="nob">Fra eldst til yngst. Samarbeid og sammenheng mellom barnehage og skole (ovttasbarggu ja oktavuođa birra mánáidgárddi ja skuvlla gaskka) (bagadus) 2008. Oslo: Máhttodepartemeanta.</p>
<p>ILO-konvenšuvdna álgoálbmogiid vuoigatvuođaid birra 1989.</p>
<p>Láhka mánáidgárddiid birra (mánáidgárdeláhka) 2006. Oslo: Máhttodepartemeanta.</p>
<p>Láhka Sámedikki ja eará sámi riektidiliid birra (sámeláhka) 1987. Oslo: Ođasmahttin-, hálddahus- ja girkodepartemeanta.</p>
<p>Mánáidláhka (Láhka mánáid ja vánhemiid hárrái) 1981. Oslo: Mánáid-, dásseárvo- ja servadahttindepartemeanta.</p>
<p xml:lang="nob">Nasjonal rekrutteringsstrategi for samisk høyere utdanning. Strategiija 2011-2014. Máhttodepartemeanta.</p>
<p>Norgga lágat 1687-2001. Oslo: Justiisa- ja politiijadepartemeanta.</p>
<p xml:lang="nob">NOU 2012:1 Til barnas beste. Ny lovgivning for barnehagene (ođđa láhkaaddin mánáidgárddiid várás). Oslo: Máhttodepartemeanta.</p>
<p>Oahpahusláhka (Láhka vuođđoskuvlla ja joatkkaskuvla oahpahusa birra) 1998. Oslo: Máhttodepartemeanta.</p>
<p>ON konvenšuvdna mánáid vuoigatvuođaid birra (Mánáidkonvenšuvdna) 1989.</p>
<p>Rámmaplána mánáidgárddi sisdoalu ja doaimmaid várás. Reviderejuvvon prentehus 2011. F-4105 B. Oslo: Máhttodepartemeanta.</p>
<p>Sámediggedieđáhus oahpahusa ja oahpu birra. 2011. Sámediggi.</p>
<p>Sámediggedieđáhus sámegiela birra. Sámediggi.</p>
<p>Sámediggeráđi dieđáhus sámi mánáidgárddiid birra 2005. Sámediggi.</p>
<p>Sámedikki 2012 bušeahtta. Sámediggi.</p>
<p>Sámedikki strategalaš plána oahpponeavvuid ráhkadeapmái 2009-201233</p>
<p>Sámegielaid doaibmaplána 2009. Oslo: Bargo ja - servadahttindepartemeanta.</p>
<p>Sámi logut muitalit 4, Kommenterejuvvon sámi statistihkka 2011. Sámi allaskuvla ja Norden.</p>
<p xml:lang="nob">Storjord, M.H. 2000. <span type="quote" xml:lang="nob">”Fra nødhjelp til folkehjelp”</span>. Opprettelse og utbygging av samiske barnehager i Norge 1969-99 Sámi mánáidgárddiid ásaheapmi ja huksen Norggas). Váldofágabargu ovdaskuvlapedagogihkas. Dronning Mauds minne/Universitetet i Trondheim.</p>
<p>Stuorradiggedieđáhus nr 41 (2008-2009) Kvalitet i barnehagen (kvalitehta birra mánáidgárddis). Oslo: Máhttodepartemeanta.</p>
<p>Sámi mánáidgárddiid strategalaš plána 2008-2011. Sámediggi.</p>
<p xml:lang="nob">Tiltak for å effektivisere utvikling og produksjon av samiske læremidler. 2012. Sámediggi, Máhttodepartemeanta ja Oahpahusdirektoráhta.</p>
<p>Liŋkkat:</p>
<p xml:lang="nob">Dieđut Nr. 1/2007http://www.sametinget.no/content/download/1565/14334/version/1/file/Rapport+om+kartlegging+av +samiske+leker+og+pedagogisk+materiell+i+barnehager+med+samiske+barn+%282012%29.pdf</p>
</body></document>
