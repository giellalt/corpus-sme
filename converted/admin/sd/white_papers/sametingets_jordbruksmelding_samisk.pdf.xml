<document xml:lang="sme" id="no_id"><header><title>Sámedikki eanandoallodieđáhus</title><genre code="admin"/><author><unknown/></author><translator><unknown/></translator><translated_from xml:lang="nob"/><year>2007</year><wordcount>14064</wordcount><conversion_status type="standard"/><availability><free/></availability><submitter name="Børre Gaup" email="borre.gaup@samediggi.no"/><multilingual><language xml:lang="nob"/><language xml:lang="dan"/></multilingual><origFileName>http://samediggi.no/filnedlasting.aspx?FilId=1723&amp;ct=.pdf</origFileName><parallel_text xml:lang="nob" location="sametingets_jordbruksmelding_norsk.pdf"/><metadata><uncomplete/></metadata><version>XSLtemplate $Revision: 32698 $; file-specific xsl  Revision; common.xsl  $Revision: 154948 $; </version></header><body><p>Sámedikki eanandoallodieđáhus</p>
<p>Mearriduvvon skábmamánu 29. b. 2007</p>
<p>Ášši 62/07</p>
<p>Ávjovárgeaidnu 50  N-9730 Karasjok/Kárášjohka</p>
<p>Telefon +47 78 47 40 00  Telefaks +47 78 47 40 90</p>
<p xml:lang="nob"><em type="italic">1 ÁLGGAHUS ....................................................................................................................................................... 4 </em></p>
<p xml:lang="nob"><em type="italic">1.1 DUOGÁŠ ................................................................................................................................................ 4 1.2 BARGOVUOGIT ...................................................................................................................................... 4 </em></p>
<p xml:lang="nob"><em type="italic"> SÁMI ÁSSANGUOVLLUID EANANDOALU MIHTTOMEARIT ....................................................... 4 </em></p>
<p><em type="italic"> 2001 PLÁNA ČOAHKKÁIGEASSU ......................................................................................................... 5 Sámi eanandoallopolitihkalaš avádat ja nationála eanandoallopolitihka regionaliseren ............................. 5 Árvobuvttadanprográmma sámi eanandoalu váste ........................................................................................ 5 </em></p>
<p xml:lang="nob"><em type="italic"> SÁMI EANANDOALLU ............................................................................................................................. 6 </em></p>
<p><em type="italic">4.1 HISTORJÁ ............................................................................................................................................... 6 4.2 MII SÁMI EANANDOALLU LEA? .............................................................................................................. 7 4.3 EANANDOALLU SÁMI KULTURGUODDIN JA RIEVTTÁLAŠ GEATNEGASVUOĐAT ...................................... 8 </em></p>
<p xml:lang="nob"><em type="italic"> DÁLÁŠ DILLI SÁMI ÁSSANGUOVLLUID EANANDOALUS ............................................................ 9 </em></p>
<p><em type="italic">5.1 Diehtovuođđu ................................................................................................................................... 9 5.2 Doallolohku ...................................................................................................................................... 9 5.3 Eanandoalloeatnamat doaimmas ja gaskamearálaš doallosturrodat ............................................ 10 5.4 Doallostruktuvra buvttahanhámiid mielde ..................................................................................... 10 5.5 Vuovdedoallu .................................................................................................................................. 11 5.6 Eará buvttadeamit .......................................................................................................................... 12 5.7 Barggolašvuohta eanandoalus ....................................................................................................... 13 5.8 EANANDOALU RIEKKISVÁIKKUHUSAT ................................................................................................. 13 5.9 ÁRVOBUVTTADEAPMI EANANDOALUS ................................................................................................. 15 5.10 BORASPIRET .............................................................................................................................................. 16 5.11 KULTUREATNADAT RIEVDADUSAS ...................................................................................................... 16 </em></p>
<p xml:lang="nob"><em type="italic"> RÁMMAEAVTTUT .................................................................................................................................. 17 </em></p>
<p xml:lang="nob"><em type="italic">6.1 GUOVLLULAŠ RÁMMAEAVTTUT .......................................................................................................... 17 6.2 NATIONÁLA RÁMMAEAVTTUT ............................................................................................................. 18 6.3 INTERNATIONÁLA RÁMMAEAVTTUT .................................................................................................... 18 </em></p>
<p xml:lang="nob"><em type="italic"> HÁSTALUSAT SÁMI GUOVLLUID EANANDOALUS ...................................................................... 19 </em></p>
<p xml:lang="nob"><em type="italic">7.1 DÁRBU BUORIDIT GÁNNÁHAHTTIVUOĐA EALÁHUSAS ......................................................................... 19 7.2 LIIGEBUVTTADUS JA LIIGEKAPASITEHTA ............................................................................................. 20 7.3 MIELKEBUVTTADUS ............................................................................................................................ 20 7.4 REKRUTTEREN EANANDOLLUI ............................................................................................................. 20 7.5 DÁRBU BUORIDIT BUVTTAŠLÁDDJIVUOĐA........................................................................................... 21 7.6 RÁVVENDÁRBU ................................................................................................................................... 21 </em></p>
<p xml:lang="nob"><em type="italic"> SÁMEDIKKI EALÁHUSOVDDIDANDOARJAGIID GEAVAHEAPMI .......................................... 23 </em></p>
<p><em type="italic">8.1 MIHTTOMEARIT JA STRATEGIIJAT ........................................................................................................ 23 8.2 DOAIBMAGUOVLU ............................................................................................................................... 23 8.3 VÁIKKKUHANGASKAOAMIT ................................................................................................................. 23 8.4 VÁIKKUHANGASKAOMIID GEAVAHEAPMI ............................................................................................ 23 8.4.1 Doarjja eanandoalu investeremiidda ............................................................................................. 23 8.4.2 Lotnolasealáhusat .......................................................................................................................... 25 </em></p>
<p xml:lang="nob"><em type="italic"> ÁŊGIRUŠŠANSUORGGIT ..................................................................................................................... 25 </em></p>
<p xml:lang="nob"><em type="italic">9.1 DUOGÁŠ .............................................................................................................................................. 25 9.2 BUORET GÁNNÁHAHTTIVUOHTA ......................................................................................................... 26 9.3 MIELKEPOLITIHKKA ............................................................................................................................ 26 9.4 NATIONÁLA EANANDOALLOPOLITIHKA REGIONALISEREN ................................................................... 27 9.5 EANET BÁIKKÁLAČČAT NÁLÁŠTUHTTIT ............................................................................................... 28 9.6 LÁHČIT DILÁLAŠVUOĐAID LOTNOLASEALÁHUSAIDE ........................................................................... 30 9.7 GELBBOLAŠVUOĐA OVDDIDEAPMI JA FIERPMÁDAGAID HUKSEN ......................................................... 33 9.8 MEAHCCERESURSSAIGUIN ÁVKKÁSTALLAN ........................................................................................ 34 9.9 VUOIGATVUOĐAT MEHCIIN ................................................................................................................. 35 9.10 KULTUREATNADAT ............................................................................................................................. 36 </em></p>
<p xml:lang="nob"><em type="italic">10 OKTAVUOHTA FINNMÁRKKUOPMODAHKII (FEFO) ................................................................. 36 </em></p>
<p xml:lang="nob"><em type="italic"> EALÁHUS- JA KULTURLÁVDEGOTTI MEANNUDEAPMI ........................................................... 36 </em></p>
<p><em type="italic">EALÁHUS- JA KULTURLÁVDEGOTTI MEANNUDEAPMI 14.09.07 ......................................................................... 36 Álggahus ...................................................................................................................................................... 36 </em></p>
<p><em type="italic">Mearkkašumit: ............................................................................................................................................. 36 Lávdegotti ráva: ........................................................................................................................................... 38 EALÁHUS- JA KULTURLÁVDEGOTTI MEANNUDEAPMI 15.11.07 ......................................................................... 38 Lávdegotti ráva: ........................................................................................................................................... 39 </em></p>
<p>1 Álggahus</p>
<p>1.1 Duogáš</p>
<p>Sámediggeráđđi lea iežas politihkalaš prográmmas 2006 – 2009 áigodahkii mearridan hábmet ođđa eanandoallodieđáhusa sámi ássanguovlluid várás. Prográmmas čuožžu ahte lea deaŧalaš deattuhit eanandoalu bisuheami ja ođđabuvttadeami eanandoalu oktavuođas.</p>
<p>Sámediggi lea maiddái ovdal mearridan bajitdási strategiijaid sámi ássanguovlluid eanandollui. 1994:s ásahii Sámediggi lávdegotti mii galggai ráhkadit sierra eanandoalloplána, ja lávdegotti evttohus addojuvvui Sámediggái čakčat 1995. Sámediggi dohkkehii Sámi eanandoalloplána áššis 10/96.</p>
<p>Sámi ealáhusráđđi vuolggahii 1999:s jurdaga ođasmahttit eanandoalloplána ja nammadii olggobeale olbmuid lávdegoddái bargat dainna. Lávdegoddi ovdanbuvttii borgemánus 2000 barggus bohtosa dokumeanttas <span type="quote">”Sámi ássanguovlluid eanandoalloplána – prošeakta Sámediggái”</span>. Dán dokumeanta vuođul mearridii Sámediggi áššis 08/01 ođasmahttojuvvon eanandoalloplána.</p>
<p>1.2 Bargovuogit</p>
<p>Sámi ássanguovlluid eanandoallodieđáhusbarggus lei lunddolaš vuolggahit dan barggus mii lei juo dahkkojuvvon. Dokumeanttas <span type="quote">"Sámi ássanguovlluid eanandoalloplána – Sámedikki prošeakta"</span>  gávdnojit ollu dieđut sámi ássanguovlluid eanandoalu birra. Danne ii leat Sámedikki mielas dán háve leamaš dárbbašlaš ásahit olggobeal prošeavtta, muhto lea baicce doaimmahan eanaš bargguid siskkáldasat. Seammás leat váldán vuhtii ovdáneami 2001 rájes ja daid vásáhusaid maid daid jagiid leat vásihan. Mii leat referánsajovkui váldán mielde resursaolbmuid sihkkarastin dihte praktihkalaš eanandoalofágalaš lahkonanvuogi barggus. Referánsajoavkkus ledje mielde Gunnar Johnsen (sávzaboanda Porsáŋggus ja Finnmárkku Boanddaid ja Smávvadálolaččaid searvvi jođiheaddji), Fred Johnsen (mielkeboanda Deanus ja Finnmárkku Boanddaidsearvvi jođiheaddji), Svein Peter Pedersen (mielkeboanda Gáivuonas) ja Ole Edgar Nilssen (fylkkaagronoma Finnmárkku fylkkamánnis). Referánsajoavkkuin leat dollojuvvon guokte čoahkkima. Dasa lassin leat gulahallan poastta ja telefovnna bokte. Sámediggeráđđi lea meannudan ođđa eanandoalodieđáhusa evttohusa, ja nu ii leat referánsajoavkkus ovddasvástádus dieđáhusa sisdollui ja politihkalaš vuoruhemiide.</p>
<p>Sámi ássanguovlluid eanandoalu mihttomearit</p>
<p>Vuođđoealáhusain lea deaŧalaš sadji sámi servodagas, sihke ealáhussan ja kulturguoddin. Sámi servodagas deattuhit ealáhusaid ja kultuvrra oktavuođa. Danne lea deaŧalaš ovdánahttit ja vuhtiiváldit dan ealáhusa mii lea sámi kultuvrra ja identitehta ávnnaslaš vuođđun. Vaikko sápmelaččat leat oassin ođđaáigásaš heivehuvvon fitnodateallimis, de lea vuođđoealáhusain earenoamáš mearkkašupmi sámi guovlluid ássamii ja bargodilálašvuhtii. Árbevirolaččat leat eanandoalu, guolásteami, meahcásteami ja duoji buvttadeapmi, ja daid lotnolas buvttadeapmi, leamaš vuođđun ássamii ja barggolašvuhtii. Danne lea čielga oktavuohta gaskal sámi giliássama ja vuođđoealáhusaid saji barggolašvuođas. Ollugat sámi servodagas válljejit iežaset ámmáha báikkálaš gullevašvuođa vuođul giliide. Danne leat vuođđoealáhusat ain nu nannosat giliin.</p>
<p>Nu go eará vuođđoealáhusat de lea eanandoallu maiddái guovddážis sámi kulturárbevieruid bisuheamis, ja lea deaŧalaš sámi guovlluid barggolašvuhtii. Sámediggeráđi politihkalaš prográmmas 2006 – 2009 áigodahkii čuožžu ahte Sámedikki váldoulbmil ealáhusain lea bisuhit dan barggolašvuođa geavaheaddjistruktuvrra mii odne lea. Muhto eanandoalu ovdáneapmi sámi ássanguovlluin lea dramáhtalaš, ja eanandoalu rámmaeavttut sámi guovlluin leat ollu rievdan daid maŋimuš jagiin.    I</p>
<p>Sámi eanandoallu lea hálddašuvvon norgga eanandoallopolitihka vuođul daid maŋimuš 30 – 40 jagiin, ja nu lea sámi álbmot massán deaŧalaš kulturárbbi. Boahtteáigái lea vuođđoealáhusa doaimmaheamis mihttomearrin váldit ruovttoluotta osiid dan kultuvrras. Danne ferte máŋggabealatvuohta mii ovdal lei mihtilmas sámi eanandoalus, leat guovddážis. Dat guoská sihke vuođđobuvttadeapmái mii dáhpáhuvvá dálus, ja maiddái gálvvuide mat viidásitbuvttaduvvojit dálus. Sámi biepmoárbevieruid lea deaŧalaš ovddidit. Dat seammás váikkuha buoret árvobuvttadeami eanandoalus.</p>
<p>Viidásit lea ulbmil ahte sámi ássanguovlluid eanandoallu sáhttá sihkkarastit biebmohivvodaga daidda guovlluide. Dat lea deaŧalaš biepmodustehusa ja birasperspektiivva ektui.</p>
<p>2001 plána čoahkkáigeassu</p>
<p>2001 eanandoalloplánas ledje golbma guovddáš vuoruhansuorggi – regionaliseren ja nationála eanandoallopolitihka rievdadus, sámi eanandoalu árvobuvttadanprográmma ja Sámedikki doarjjageavaheami rievdadus eanandoalu ektui. Sámedikki dievasčoahkkin mearridii áššis 8/01 bajitdási mihttomeari sámi guovlluid eanandollui:</p>
<p>Sihkkarastit dássedis ássama nu vai sáhttá dainna lágiin ovdánahttit sámi giela ja kultuvrra.</p>
<p>Dievasčoahkkin mearridii čuovvovaš áŋgiruššansurggiid: 1. Čáhkkehit sámi eanandoallopolitihkalaš biire našuvnnalaš eanandoalloperspektiivii 2. Sámi eanandoalu árvoháhkanprográmma 3. Heivehit Sámedikki váikkuhangaskaomiid geavaheami eanandoalus</p>
<p>Dan seamma áššis mearridii dievasčoahkkin ahte váikkuhangaskaomiid geavaheapmi bargoreaidduid oastima oktavuođas ii galgga rievdaduvvot ovdalgo váikkuhanárvvoštallan lea čađahuvvon.</p>
<p>Sámi eanandoallopolitihkalaš avádat ja nationála eanandoallopolitihka regionaliseren</p>
<p>Stuora oassi eanandoallopolitihkas hábmejuvvo jahkásaš eanandoalošiehtadallamiin. Eanaš cealkámušat maid Sámediggi lea buktán nationála eanandoallopolitihka hárrái, leat leamaš daid šiehtadallamiid oktavuođas. Sámediggi lea earret eará deattuhan man deaŧalaš lea sihkkarastit sámi kultuvrra ávnnaslaš vuođu. Sámedikki evttohus rievdadit nationála eanandoallopolitihka ii váldojuvvon vuhtii, ii ge Sámediggi ožžon mieđiheami ásahit eanandoallopolitihkalaš avádaga. Sámediggi lea jearran Ráđđehusas makkár váikkuhusat WTO-šiehtadusas livčče sámi eanandollui. Sihke dan oktavuođas ja eanandoalošiehtadusa mearkkašumiid oktavuođas lea Sámediggi deattuhan guovddáš eiseválddiid ovddasvástádusa sápmelaččaid ektui eamiálbmogin.</p>
<p>Árvobuvttadanprográmma sámi eanandoalu váste</p>
<p>Ovddit plána bargguid áiggi álggahii Eanandoallodepartemeanta árvobuvttadanprográmma biepmu váste. Boazodoallu oaččui iežas árvobuvttadanprográmma 2002:s. Sámedikki áigumušat evttohuvvon prográmmain ledje seamma go guovddáš VSP-biebmoprográmmas. Maŋŋel čájehuvvui ahte sámi eanandoallit besse unnán ávkki dan prográmmas. Sámi eanandoalus ii leat leamaš árbevierrun buvttadit gálvvuid ja márkanfievrridit ovdamearkka dihte buktagiid dihto márkana várás. Eará guovlluin leat viidásetbuvttadanfitnodagat stuora oassi eanandoallobirrasiin. Dakkár fitnodagain lea buoret vejolašvuohta ovdamearkka dihte ovdánahttit buktagiid. Sámediggi lea áŋgiruššan ovdabarggus    Ráđđehusa árvobuvttadanprográmma vuoruhemiid ektui lotnolasealáhusaid váste sámi guovlluin ja sámi mátkkoštusealáhusa vuoruhemiid ektui.</p>
<p>Dán áigodagas lea Sámediggi deattuhan heivehit dili baicce lotnolasealáhusaid ovdánahttimii ovdal go ásahit doaibmadoarjjaortnegiid. Luonddu- ja kultuvravuođđuduvvon mátkkoštusealáhusas leat čađahan máŋga gelbbolašvuođalokten kurssa ja máŋga mátkkoštusealáhusfitnodaga leat ožžon oastindoarjagiid. Deaŧalaš čoavddasánit sámi mátkkoštusealáhusas leat kvalitehta ja eaktivuođa deattuheapmi. Meahcceealáhusas leat vuoruhuvvon suorggit leamaš sáivaguollebivddu ovddideapmi ja čáhppesmurjjiin ráhkadit viinna ja dearvvašvuođabiepmu.</p>
<p>Geahččalanrieggáid ovddastupmi Romssas sáhttá váikkuhit fierpmádaga buorideami eanandolliid ja geahččalanrieggáid gaskka. Sámediggi lea maiddái čuovvolan barggu maid Deanu joatkkaskuvla čađaha smávit ja báikkálaččat buvttaduvvon biepmu birra, gründerkursa ja álggahankursa birra. Lea šaddagoahtimin buoret oktavuohta gaskal davvieatnama biepmu ja mátkkoštusealáhusa, ja jus mátkkoštusealáhus vuoruha dan ovttasbarggu biebmobuvttadeddjiiguin de dat sáhttá viidát ovdánahttojuvvot. Mátkkošteaddjit ja mátkkoštusealáhus jearahit dihto márkanbuktagiid ja báikkálaš biepmu.</p>
<p>Guovddáš eiseválddiid ekonomalaš rámmat buori muddui mearridit man gánnáhahtti eanandoallu lea. Go guoská oastingoluide de lea Sámi ovddidanfoanda juolludan ollu doarjagiid viiddidemiide. Maŋŋel go foanda stuorui 2005:s de leat earenoamážit Ivggu suohkanis viiddidan ollu šibitdáluid. Eanaš ruhtadanáššit ruhtaduvvojit ovttas Innovašuvdna Norggain. Eanandoalloossodagas lea buorre diehtojuohkinbálvalus eanandolliide, nu ahte dat dieđut mat Sámedikkis leat kanaliserejuvvojit suohkaniid bokte ja Sámedikki ruovttusiidduin.</p>
<p>Geavahanvuoigatvuođat Čáhppuhis Gáivuonas leat čielggaduvvon ja dasto lea báikkálaš olbmuin buorre vejolašvuohta ávkkástallat meahcceresurssaiguin iežaset eavttuid vuođul. Finnmárkkuopmodaga ásaheami dihte lea vejolaš geahččaladdat giligeavatmálliid dárbbaškeahttá geavahit riekteapparáhta. Sámediggi lea oassálastán norgga-suoma Deanučázádaga hálddašeami ovttasbargui. Bargu ii leat loahpahuvvon, muhto lea dárbbašlaš boahtit ovttaoaivilii čázádaga geavaheami ektui.</p>
<p>Sámediggi lea vuoruhan boraspiriid hálddašeami daid maŋimuš jagiin. Sámediggi lea leamaš mielde njealji boraspirelávdegottis ja boraspiriid hálddašeami guovddáš ovttasbargolávdegottis, ja dasa lassin lea Sámediggi máŋgii lokten áššin daid vahágiid maid boraspiret dahket eanandollui ja boazodollui. Boraspiret leat áittan daid sávzzaide mat leat guohtumin meahcis. Jus sávzadoallu galgá gánnáhit de fertejit leat buorit guođohanguovllut gos sávzzat ahtanuššet bures ja gos leat unnán vahágat. Sámediggi lea iežas politihkas earret eará deattuhan ahte boraspiret eai galgga leat doppe gos šibihat ja bohccot guhtot.</p>
<p>Sámi eanandoallu</p>
<p>4.1 Historjá</p>
<p>Sámi álbmogis lea eanandoallu leamaš deaŧalaš ealáhus máŋga čuohte jagi. Håkon Jarl sagas leat muitalusat šibitdoalu birra sámiid gaskkas Norlánddas juo 900-logus. Arkeologalaš gávdnosat Finnmárkkus čájehit ahte šibitdoallu muhtun sámi báikkiin gávdnui juo 1300-logus.</p>
<p>Oapmedoallu dahje šibitdoallu lei heiveheapmi sámi guovlluin gitta 1700-logu rádjai. Dalle go kveanat boahtigohte 1700-logus de ovddiduvvui eanandoallu dainna lágiin ahte olbmot álge beldet ja gilvit eatnamiid. Eanandoalu álggu dovdomearka lei ekstensiiva heiveheapmi <span type="quote" xml:lang="dan">“nogle køer, faar og 1 eller 2 oxer at køre deres tømmer, veed(brende) og høe med”</span>. Dasa lassin ledje olbmuin soames bohcco. Šibihiid dálvebiebmun láddjejedje suinniid meahcis ja jekkiin, ja dohpo sámmáliid, dakŋasiid ja jeahkáliid. Rittus geavahedje earret eará táŋggaid ja debbuid veahkan ja guollebázahusaid šibitbiebmun mat guhká ledje ge deaŧáleabbot šibitbiebmun go suoinnit. Eanandoallu ja šibitdoallu lei oassin buohtalága bivdduin, guolástusain, muorječoaggimiin ja giehtadujiin. Giehtaduojit ledje deaŧalaš buktagat lonuhusgávppis badjesápmelaččaiguin. Historjjálaš perspektiivvas lea sámiid ealáhusheiveheapmi leamaš dovdomearka stuorra dávggasvuođain. Máhtolašvuohta ja dáidu geavahit daid resurssaid mat ledje fidnemis čájeha ahte ledje stuorra variašuvnnat ealáhusheiveheamis áiggis áigái ja olbmuid ja guovlluid gaskka.</p>
<p>Maŋŋá go rádji Ruoŧain biddjojuvvui 1751:s de meroštalai stáhta iežas Finnmárkku eatnamiid eaiggádin ja vuovdigođii eatnamiid 1775 rájes. Dalle bođii dat vuosttaš nu gohčoduvvon <span type="quote" xml:lang="nob">”Jordutvisningsresolusjon”</span> ja formalalaččat šattai vejolaš eaiggáduššat eatnamiid Finnmárkkus. 1863 ja 1902 mannosaš eanalágaid bokte mearriduvvui dáruiduhttinlinjá go stáhta šattái Finnmárkku eatnamiid eaiggát. 1902:s mearridii Stuorradiggi njuolggadusaid eanavuovdinlága mielde Finnmárkui mas čuožžu <span type="quote" xml:lang="dan">“Afhændelse må kun skje til norske statsborgere... som kan tale, læse og skrive det norske sprog og benytter dette til daglig brug”</span> og <span type="quote" xml:lang="nob">“Udmaalt jordeiendom gis særskilt norsk navn”</span>. Das go šattái vejolašvuohta eaiggáduššat eatnama eai šaddan makkárge stuorra váikkuhusat sámiid eanandollui. Sámit geavahedje oamastanrievtti earáláhkai go norgalaš boanda, odel ii gávdnon ja eana juogaduvvui mánáid gaskka ja viidáseappot mánáidmánáide. Eanavuovdinláhka dagahii dattetge dan ahte dat sámi boanddat geat háliidedje eaiggáduššat eatnama fertejedje váldit norgalaš goarggu.</p>
<p>1950- ja 60-logus rievdagođii servodat dainna lágiin ahte vuođđoealáhusaid ja iešbirgejumi sadjái boahtegođii eanet industiija ja spesialiseren eanandoalus ja guolástusas. Maŋŋá go meieriiját ja njuovahagat huksejuvvojedje rievddai eanadoallu gávpeeanadoallun ja šattai vejolašvuohta diinet ruđaid. Sámi guovlluide bođii gávpeeanandoallu mealgat maŋŋelis go muđui riikii.</p>
<p>4.2 Mii sámi eanandoallu lea?</p>
<p>Nationála eanandoallopolitihka ovdáneami olis lea sámi eanandoallu rievdan nu ahte dat lea eanet standardiserejuvvon. Dál lea eanandoallu vuosttažettiin deaŧalaš ássan- ja barggolašvuođafaktuvra sámi ássanguovlluin, ja dieinna lágiin dat lea deaŧalaš ávnnaslaš vuođđu sámi kultuvrra áimmahuššama oktavuođas.</p>
<p>Vaikko eanandoallu lea eanet standardiserejuvvon, de das leat ain máŋga beali mat earuhit sámi eanandoalu norgalaš eanandoalus. Dan oktavuođas sáhttá namuhit:   <em type="bold">Buotbeallálaš ealáhusheiveheapmi.</em> Sámi ealáhusheiveheami dovdomearkan lea álohii leamaš </p>
<p>buotbeallálašvuohta. Buotbeallálašvuođas ja ekstensiiva resursaávkkástallamis lei dat dávggasvuohta mii lei dárbbašlaš sámiid birgejupmái birra jagi, sihke go guoská resursafidnemii ja dietnasa fidnemii, vuovdinvejolašvuođaide. Ealáhusheiveheapmi lei njuolga dárbbašlaš go galggai fidnet birgejupmái ruđaid, ja lei strategiija riskka dássemis, vai lea buoret birgenvejolašvuohta.   <em type="bold">Resursaoaidnu ja meahcceávkkástallan</em>. Vátna resurssat resursaávkkástallamis leat </p>
<p>suodjaluvvon dávggasvuođain. Makkárge luondduriggodat ii guorbaduvvon oalát, muhto baicce ávkkástalle mearálaččat iešguđetlágan resurssaiguin. Eanandoallu buohtalaga meahcceriggodagaiguin ávkkástallamiin lea leamaš árbevirolaš sámi resursahálddašeapmi. Ovdal lávejit ollu ávkkástallat mehciin ja viežžat lassibiebmu elliide, nugo jekkiid láddjet, doahpput jeahkáliid ja sámmáliid lassibiebmun giđđat jna. Ain dál lea meahcci deaŧalaš eanandollui nugo guođohanresursan, lassidienasin ja borramušjoatkan. Sávzadoalus lea meahcci dat deaŧaleamos resursa. Vuonat mearrasámi guovlluin leat álohii leamaš deaŧaleamos guovllut meahcceávkkástallamis.   <em type="bold">Riekteáddejupmi</em>. Sámi boares vieru mielde lea nuoramusas vuosttašvuoigatvuohta váldit </p>
<p>badjelasas doalu. Dat lea leamaš ulbmillaš danne go nuoramusat dábálaččat lávejedje ássat guhkkimusat ruovttus ja dieinna lágiin lávii sis leat stuorámus ovddasvástádus bargat doaluin dađistaga go vánhemat boarásmuvve. (gáldu NOU 2003: 26 s. 111) Árbevuoigatvuohtaláhka (Odelsloven)</p>
<p>sámi servodagas ii leat sajáiduvvan nu bures ja dat lea leamaš veaháš riidogaskaoapmin sohkabuolvasirdimiid oktavuođas, go boarraseamosat lávejit gáibidit doalu alcceseaset árbevuoigatvuođa (odel) vuođul, go fas sámi boares vieru mielde galgá nuoramus joatkit doaluin. Dábáleamos lei dattetge ahte nuoramus bárdni válddii badjelasas doalu, muhto dat sáhtii maid leat nieida jos son lei nuoramus. Muhto sámi guovlluid gaskka ledje dattetge veaháš erohusat dán ektui.  <em type="bold">Ekonomalaš heiveheapmi.</em> Dállodoallu, ekonomalaš buvttadandoaibman, lea ain eallimin sámi </p>
<p>guovlluin. Dállodoallu lea dávgasis ja rašonealla ovttadat mas lea ávki sosiálalaččat ja ekonomalaččat. Sámi dállodoalus ii leat leamaš nu ollu dáhpin čohkket kapitála ja laskadit badjelbáhcaga.  <em type="bold">Giella.</em> Sámegiella lea guovddáš máhtolašvuođa gáldu sámi ealáhusaid ja luondduáddejumi birra. </p>
<p>Sámi guovlluin lea giella hui guovddážis eanandoallobarggus. Sámegielas leat ollu sierra sánit iešguđet beliide ja bargguide eanandoalus. Sáhttá oadjebasat dadjat ahte sámegielas lea árjjalaš sátneriggodat ja ollu sierra sánit eanandoalu oktavuođas main boahtteáiggis ferte vára váldit.</p>
<p>4.3 Eanandoallu sámi kulturguoddin ja rievttálaš geatnegasvuođat</p>
<p>Eanandoallu lea hui deaŧalaš sámi kulturárbevieruid bisuheamis ja lea deaŧalaš bargoaddi sámi guovlluin. Ealáhusgullevašvuohta váikkuha sámi álbmoga identifiserema. Eanandoalus lea mearkkašupmi sámi kultuvrii máŋgga dáfus. Eanandoallu ealáhussan addá ekonomalaš vuođu ássamii sámi guovlluin. Ássan árbevirolaš sámi guovlluin viiddis áddejumiin lea dat deaŧaleamos eaŋkilfaktuvra sámi kultuvrra bisuheamis, gaskkusteamis ja ovddideamis. Go sámit leat bargan eanandoaluin máŋga čuohtejagi, de ealáhus iešalddis dasa lassin dagaha dan ahte sámi kultuvra doalahuvvo.</p>
<p>Norga lea dohkkehan máŋga internationála konvenšuvnna, julggaštusa ja šiehtadusa maid bokte sámi kultuvra erenoamážit suodjaluvvo. Deaŧaleamos internationála riektenjuolggadusat leat 1966 mánnosaš ON konvenšuvnnas siviila ja politihkalaš vuoigatvuođaid hárrái 27. artihkkalis ja ILOkonvenšuvnnas nr. 169 eamiálbmogiid ja čearddalaš álbmogiid hárrái iešmearrideaddji riikkain. Guovddážis leat maiddái Biras- ja ovdáneami máilmmekonferánssa Agenda 21, 26. kapihtal, eamiálbmogiid ja sin servodagaid dohkkeheami ja nannema hárrái.</p>
<p>ILO-konvenšuvnnas nr. 169 lea okta váldoprinsihppa eamiálbmogiid vuoigatvuođaid hárrái ahte suodjalit ja viidáset ovddidit sin kultuvrra, ja ahte eiseválddiin lea geatnegasvuohta čađahit doaibmabijuid maiguin doarjut dán barggu. 14. ja 15. artihkal guoská eanavuoigatvuođaide, ja 23. artihkal geatnegahttá eiseválddiid dohkkehit giliealáhusaid j.d. deaŧalaš faktuvran eamiálbmogiid kultuvrra, ekonomalaš ceavcinnávcca ja ovdáneami bisuheamis. Eiseválddit fertejit maiddái, jos lea dárbu, nannet ja ovdánahttit dákkár doaimma.</p>
<p>1966 mannosaš ON konvenšuvnnas siviila ja politihkalaš vuoigatvuođaid hárrái 27. artihkkalis lea guovddáš mearrádus internationála rievttis minoritehtaid suodjaleami hárrái. Norgga eiseválddit leat dohkkehan sámiid minoritehtan ja dan bokte dan ahte sámiin leat vuoigatvuođat dán mearrádusa ektui. 27. artihkkalis celko ahte minoritehtaid ii galgga vealahit nu ahte sis ii leat riekti, ovttas čeardda eará lahtuiguin, nannet sin kultuvrra, dovddastit ja geavahit sin oskku, dahje geavahit iežaset giela. Gažaldahkan lea leamaš vejolašvuohta positiivvalaččat vealahit. Vuođđolága § 110a ovdabargguin lea dán birra ságaskuššon, ja dábálaš dulkon lea ahte dán mearrádusa vuođul sáhttá eiseválddiin gáibidit positiivvalaš doaibmabijuid maiguin ollašuhttit dáid geatnegasvuođaid. Nubbi eará guovddáš gažaldat lea leamaš 27. artihkkala kulturdoahpaga dulkon. Sámiid ektui eamiálbmogin dulkojuvvo dat dábálaččat nu ahte mearrádus guoská maiddái sámiid ollislaš kulturbarggu ávnnaslaš eavttuide. (Sd. dieđáhus nr. 41 (1996-97). Stuorradikki justiisalávdegoddi celkkii Sámelága meannudeami oktavuođas čuovvovaččat: <span type="quote">”Komitea guorrasa dan ipmárdussii ahte stáhtas lea geatnegasvuohta positiivvalaččat váikkuhit dan ahte sámi álbmotjoavkkus leat ávnnaslaš eavttut nannet sin kultuvrra ja giela, oažžut váikkuhanfámu sin kulturhámi fysálaš ja ekonomalaš vuđđui”</span> (Árvalus O. nr. 79 1980-87:5)</p>
<p>Sámiid riektedilli lea maŋit áiggis nannejuvvon Norgga láhkaaddimis, vuosttažettiin Vuođđolága § 110a, sámelága ja finnmárkkulága bokte.</p>
<p>Dáláš dilli sámi ássanguovlluid eanandoalus</p>
<p>5.1 Diehtovuođđu</p>
<p>Go áigu lagabuidda geahčadit sámi ássanguovlluid eanandoallostruktuvrra, de lea lunddolaš váldit vuolggasaji dain guovlluin mat leat Sámi ovddidanfoandda doaibmaguovllu siste. Statistisk sentralbyrå (SSB) ráhkadii sámi statistihka 2006:s SOF geografalaš doaibmaguovllu birra nugo dat lei 2005:s. SSB dadjá muhtun kommentáras statistihka birra ahte das go sámi ássanguovllut dáinna lágiin ráddjejuvvojit leat čielga heittot bealit. Čielgaseamos dain lea dat go SOF geografalaš doaibmaguvlui gullet dušše guovllut davábealde Sáltoduoddara. Man geažil olles máttasámi ássanguovlu báhcá olggobeallái. SSB dadjá dattetge ahte ferte hutkat vugiid movt konkretiseret máttasámi ássanguovlluid nu ahte sáhttá ráhkadit sierra sámi statistihka mas dat leat mielde.</p>
<p>Go SSB lea ráhkadan sámi statistihka, de danne dat diehtovuođđu ii dávis dainna diehtovuođuin mii lei ovddit eanandoallodieđáhusas. Sáhttá dadjat ahte SSB sámi statistihkka addá mealgat buoret vejolašvuođaid dadjat juoga juoidá sámi ássanguovlluid dálá eanandoallostruktuvrra birra.</p>
<p>Čuovvovaš gielddat leat mielde diehtovuođus:</p>
<p><em type="bold">Norlánda </em>Olles Divttasvuona suohkan ja oasit Narviikka, Hábmira ja Evenášši suohkaniin.  </p>
<p><em type="bold">Romsa </em>Skániid, Loabáid, Ivggu, Omasvuona, Gáivuona ja Návuona suohkanat ollásit, ja oasit Romssa, Rivttáid ja Ráisavuona suohkaniin. </p>
<p><em type="bold">Finnmárku </em>Guovdageainnu, Láhpi, Fálesnuori, Poršáŋggu, Kárášjoga, Deanu ja Unjárgga gielddat ollásit, ja oasit Álttá, Muosáid, Nordkáhpa, Davvisiidda, Gáŋgaviikka ja Máttá-Várjjaga gielddain. </p>
<p>5.2 Doallolohku</p>
<p>Doaluid lohku sámi ássanguovlluin lea njiedjan sakka. 1989:s rájes 2003 rádjai lea doaluid lohku geahppánan 1549:s 743:ii, mii vástida badjel 50% geahppáneami.</p>
<p>Go buohtastahttá muđui riikkain ollislaččat, de leat sámi guovlluin eanemusat geahppánan doalut. Nationála dásis ledje 99.382 eanandoallofitnodaga 1989:s ja 58.231 jagis 2003. (Gáldu SSB, Eanandoallostatistihkka 2005 tabealla 1.2.) Dát vástida ahte doalut nationála dásis leat geahppánan  41 %:in.</p>
<p>Tabealla 1 Eanadoallofitnodagaid lohku SOF-guovllus</p>
<p>Eanadoallofitnodagat buohkanassii Almmáiolmmoš váldodoallin Nissonolmmoš váldodoallin ii-peršovnnalaš doalli</p>
<p xml:lang="nob">1 549 1 245     1 012</p>
<p>Gáldu: SSB, Sámi statistihkka 2006, tabealla 55</p>
<p>Seammás go doalut geahppánit, dáhpáhuvvá maiddái guovddášteapmi ja eanandoallu lea čoahkkanan stuorra eanandoallogielddaide. Muhtun guovlluin lea doaluid lohku geahppánan nu sakka ahte lea sáhka beanta eanandoalu goarráneamis. Sámedikkis ii leat doarvái buorre čilgehus dasa manne doaluid lohku geahppáneapmi sámi guovlluin lea stuorát go riikka dásis, muhto lea ágga navdit ahte dienas doaluin ii leat doarvái buorre ja ahte dálkkádat erehusat dagahit stuorát hástalusaid eanadollui sámi guovlluin go máddelat guovlluin. Dasto lea eanadoalus sámi guovlluin eanet oasi lotnolas- ja vuollekapitaliserejuvvon dálut, dat mearkkaša unnit dálut main eai leat leamaš stuorát viiddideamit, áinnas sávzadálut mat eará ealáhusaiguin/sisaboađuiguin kombinerejit.</p>
<p>5.3 Eanandoalloeatnamat doaimmas ja gaskamearálaš doallosturrodat</p>
<p>Eanandoalloeatnamat mat leat geavahusas sámi ássanguovlluin leat sturron 1989 rájes. Areála viiddui 115 712 dekáras 1989:s 130 933 dekarii 2003:s, mii vástida 11 – 12% lassáneami. Dát mearkkaša ahte gaskamearálaš doallosturrodat sámi guovlluin stuorui 74 dekáras 1989:s 176 dekárii 2003:s.</p>
<p>Struktuvrarasjonaliseremis lea stuorát leaktu sámi guovlluin go muđui riikkas, geahča kapihttala 5.2. Dasa lassin sulastišgoahtá doallostruktuvra sámi guovlluin eanet dan mis lea muđui riikkas. Dattetge lea deaŧalaš muitit ahte areálavuođu sámi ássanguovlluin ii njuolga sáhte buohtastahttit dainna mii muđui lea riikkas. Davimus riikkaoasis lea areáladárbu ollu oktavuođain guovtti gearddi stuorát go Mátta-Norggas danne go Davvi-Norggas ii sáhte guktii jagis láddjet.</p>
<p>Tabealla 2 Eanandoalloareála doaimmas buohkanassii SOF-guovllus. Dekárat</p>
<p>Eanandoalloareála</p>
<p>doaimmas buohkanassii Ruhtasšattut fuođđariin, suoinnit ja silosuoinnit Buđehat</p>
<p>Eará šattut bealdduin ja gárddiin Láddjoeana ja guohtoneana Das beldejuvvon eana</p>
<p xml:lang="nob">115 712 8 194   1 446  105 136 95 288   133 772 8 735      123 961  109 720   134 328 7 952      125 066  109 170   132 718 7 196      124 371  108 217   132 931 5 848      125 883  109 941   130 933 5 671      124 206  108 224</p>
<p>Gáldu: SSB, Sámi statistihkka 2006, tabealla 49</p>
<p>5.4 Doallostruktuvra buvttahanhámiid mielde</p>
<p>Mielkki buvttadeapmi lea ain vuođđun distriktaeanandoalus, maiddái sámi guovlluin. Mielkki buvttadeapmi lea stuorámus árvobuvttadeaddji doalu nammii ja das leat mearkkašahtti riekkisváikkuhusat gielddaide ja báikegottiide. Mielkebuvttadan doalut leat nugo tabealla vuolábealde čájeha, geahppánan 317:s 1989:s 220:ai 2003:s, mii vástida 30%. Seamma áigodagas lea gaskamearálaš doalu sturrodat sturron 12,4 mielkegusas gaskamearálaččat 1989:s 15,3 mielkegussii 2003:s. Riikkadásis dat lea lassánan 1999 rájes (eai leat logut 1989:sa) 2003:ii 13,8 šibihis 15,9 šibihii. (Gáldu: SSB, Eanandoallostatistihkka 2005 tabealla 3.5).</p>
<p>Riikkadásis buvttaduvvo mielki dál eanet go geavahuvvo. Maŋimuš jagiin leat váldojuvvon atnui máŋga buvttadanmuddejeaddji doaibmabiju unnidan dihte ollislaš mielkebuvttadeami. 1997:s váldojuvvui atnui mielkeeriid oastin- ja vuovdinortnet. Dát ortnet lea váikkuhan eahpeoiddolaččat sámi guovlluide. Dušše Finnmárkkus vuvde 71 mieldeboandda mielkeeari dan rájes go ortnet 1997:s váldojuvvui atnui jagi 2006 rádjai. Guvlui, gos eanandoallu lea uhcci ja gos mielkebuvttadeapmi illá lea deaŧalaš, váikkuha nationála ortnet eahpeoiddolaččat.</p>
<p>Doaluid lohku main leat badjel jagi boares sávzzat ja gáiccat leat áigodagas 1989-2003 geahppánan 1082:s 492:ii, mii vástida 54,5 %. Nationála dásis lea sávzadoaluid lohku unnon 28.887:s 1989:s 19.909:ii 2003:s. (Gáldu: SSB, Eanandoallostatistihkka 2005 tabealla 3.1) Dát vástida 31 % geahppáneami. Gáicádoaluid lohku lea unnon 751:s 1999:s (1989 logut eai gávdno) 588:ii 2003:s. Áigodagas 1989 rájes jahkái 2003 lassánii doaluid gaskamearálaš sturrodat main ledje badjel jagi boares sávzzat SOF-guovllus 24,5 eallis 54,3 eallái. (Gáldu: SSB, Samisk statistikk 2006, tabell 55) Nationála dásis seamma áigodagas lassáneapmi lei 31,1 eallis doalu nammii 49,6 eallái. (Gáldu: SSB, Eanandoallostatistihkka 2005 tabealla 3.5) Dát mearkkaša ahte lassáneapmi elliidlogus doalu nammii SOF-guovllus lei 121 %, go dat nationála dásis lei 59 %.</p>
<p>Sávzadoalut leat miehtá eanaš osiin sámi ássanguovllus, muhto dain lea erenoamáš stuorra mearkkašupmi sámi riddo- ja vuotnaguovlluin. Sávzadoaluid lohku lea eanemusat njiedjan ja nu leage riddo- ja vuotnaguovlluin leamaš negatiivvalaš ovdáneapmi, erenoamážit Finnmárkkus. Sávzaealáhus rahčá hástalusaiguin maid lassánan meahcceávkkástallan buktá, sihke dábálaš geavaheami dáfus ja boraspiriid geažil. Ealáhus rahčá maid oppalaččat fuones ekonomiijain.</p>
<p>Tabealla 3 Eanandoallofitnodagat iešguđetlágan šibihiiguin ja gaskamearálaš šibitlohku SOF -guovllus   Eanandoallofitnodagat main leat Šibitlohku guđege eanandoallofitnodagas</p>
<p>Gussaeallit  Gusat Badjel 1 jagi</p>
<p>boares sávzzat  Mielkegáiccat  Spiinnit  Gussaeallit  Gusat Badjel jagi  boares sávzzat  Mielkegáiccat    <em type="bold">  </em> <em type="bold"> </em>   23,5 <em type="bold">12,4 24,5 </em>55,2          29,9 14,2 44,1 66,3          30,3 14,6 45,3 68,8          30,9 14,6 48,0 72,3          32,8 14,8 51,1 77,2      <em type="bold"> </em> <em type="bold"> </em>  34,7 <em type="bold">15,3 54,3 </em>80,3 </p>
<p>Gáldu: SSB, Sámi statistihkka tabealla 52</p>
<p>5.5 Vuovdedoallu</p>
<p>Árbevirolaččat lea sámi vuovdedoalu dovdomearkan leamaš várrugas čuollamat go lávejit váldit boaldinmuoraid, huksenávdnasiid ja čuolddaid lávvo- ja goahtehuksemii. Muhtun guovlluin lávejit lahttet ja dieinna lágiin fievrridit hirssaid sahá lusa. Vuovdegeavaheapmi lea leamaš lunddolaš ja deaŧalaš oassi sámi guovlluid meahccegeavaheamis.</p>
<p>Váldomuorrašládja sámi guovlluin lea soahki. Sogiiguin ávkkástallui eanemusat ja dat váldojuvvojedje sihke boaldámuššan iežas atnui ja vuovdinmuorran. Muoraid hatti ja jearaldaga geažil lea muorrabuvttadeamis šaddan gánnáhahtti oalgeealáhus min guovlluin. Romssa fylkkas ja Norlándda davimus osiin ráhkaduvvojit sogiin maid sponpláhtat. Registreremat čájehit ahte Davvi-Norggas lastavuovddit (erenoamážit soagit) sihke lasket ja suhkot eanet ja eanet. Dál šaddet muorat johtileabbot go dat čuhppojuvvojit, man geažil ollu resurssat misket meahccái ja guohtumiid kvalitehta hedjona. Maiddái boazodollui lea ávkkálaš go vuovddit čuhppojuvvojit ja dikšojuvvojit ja go guohtoneatnamat doalahuvvojit.</p>
<p>Beahcevuovddit leat leavvan gitta Davvi-Norgga siskkit osiide. Beahci lea deaŧaleamos ekonomalaš meahcceresursa ja dat geavahuvvo fiellun, hirsan ja meahccepanelan. Sámi guovlluin lávejit dábálaččat leat smávva sahát, mat dávjá ledje eanandoalu oalgeealáhussan. Guossa lea dábálaččat buktojuvvon riikaoassái ja lea dat muorrašládja maid eanemusat leat gilván. Sámi guovlluin dat ii gávdno nu ollu.</p>
<p>Strategisk Bygdeutviklingsplan for Finnmark 2005-2008 nammasaš plána logut čájehit man ollu fylkkas leat vuovdedoalloopmodagat ja vuovdeareálat. Vuovdekultuvrra loguid vuođđun lea maŋimuš vihtta jagi gaskamearri. Logut čájehit ahte šaddu lea mealgat stuorát jahkásaččat go geavaheapmi, geahča tabealla dás vuolábealde.</p>
<p>Tabealla 4 Vuovdedoalloopmodagat ja vuovdeareála Finnmárkku fylkkas Vuovdedoalloopmodagaid lohku 1 163 Ollislaš vuovdeareála (daa) 12 500 000 Ávkkálaš vuovdeareála goahcevuovdi (daa)  829 000 Ávkkálaš vuovdeareála lastavuovdi (daa)  150 000 Bissovaš goahcevuovdi (m³) 1 900 000 Bissovaš lastavuovdi (m³)  5 000 000 Ollásit gilvojuvvon areála (daa)  20 000 Jahkásaš gilvin (daa)  Jahkásaš gaskamudden (daa) 2 500 Jahkásaš šaddu goahcevuovdi (m³) 130 000 Lastavuvddiin jahkásaš ávkkástallan (m³) 20 000 Goahcevuvddiin jahkásaš ávkkástallan (m³) 1 500 Jahkedoaibma ollásit  Ávkkálaš goahcevuovddi suodjaleapmi (daa) 132 604 Goahcevuvddiid suodjaleapmi %:in ávkkálaš vuvddiin 16 %</p>
<p>Gáldu: Strategisk Bygdeutviklingsplan for Finnmark 2005-2008, kapihtal 2.6.</p>
<p>Logut čájehit ahte Finnmárkkus lea mealgat stuorát geavahanvejolašvuohta. Strategalaš giliovddidanplánas čujuhuvvo earret eará ahte lea vejolašvuohta lasihit báikkálaš árvobuvttadeami muorrabuvttademiin ja eará bioenergiijaulbmiliiguin. Namuhuvvo maiddái vejolašvuohta háhkat dietnasa smávitlágan doaimmaiguin nugo ceahkkumiin ja meahccepanelaiguin. Sámediggi oaidná stuorra vejolašvuođa lasihit čuohppama maiddái eará sámi ássanguovlluin.</p>
<p>5.6 Eará buvttadeamit</p>
<p>Eanaš eanandoallu sámi guovlluin lea šibitbuvttadus nugo mielki, sávzzat ja gáiccat. Sámi guovlluid eanandoallu buvttada dattetge ollu eará buktagiid go dáid. Earret eará gávdno buvttadus nugo spiinnit, villaspiinnit ja biebmolottit. Maŋimuš áiggiid leat ollu doalut buvttadišgoahtán suinniid vuovdimassii. Dát leat dattetge sorjavaččat das ahte lea árjjalaš ja nana eanandoallu mii sáhttá oastit suinniid. Dálkkádatrievdamiid geažil ja go bohccuid ealát fuotnu, sáhttet boazodoallit gártat eanet go ovdal oastit suinniid. Suoidnebuvttadeapmi lea maid deaŧalaš kultureatnadaga bajásdoallamii.</p>
<p>Ođđaset buvttadusain sáhttá namuhit honnetbuvttadeami ja urtasiid šaddadeami. Heastadoallu lea dábálaš lotnolaga eará buvttadusain, muhto leat maiddái doalut mat erenoamážit fállet vásihusaid ja feara makkár doaimmaid heasttaiguin. Heastadoalut leat laskan mealgat, ja lea eanaš nuorra nieiddaid astoáiggedoaibma, muhto dát doaibma lea mielde addimin leavttu eanandoalu árvobuvttadeapmái.</p>
<p>5.7 Barggolašvuohta eanandoalus</p>
<p>Sámi identitehta ja kultuvra čatnasit lávga árbevirolaš sámi ealáhusaide. Sámi ássanguovlluin leat leamaš vuođđoealáhusat ealáhusaid gaskkas eanemusat ja leat ain. SOF-guovllus davábealde Sáltoduoddara barget eanandoalus, vuovdedoalus, guolástusas (ja boazodoalus) 1831:s SSB loguid mielde. Dát lea 10,3 % bargiin, geahča tabealla dás vuolábealde. Nissonlohku dáin ealáhusain lea mealgat unnit go albmáid mearri. Albmáid gaskkas leat 16,0 % ja nissonolbmuin dušše 3,7 % barggus ovtta dáin ealáhusain.</p>
<p>Riikadásis barget 3,4 % vuođđoealáhusain. (Gáldu: SSB, Registervuođot barggolašvuođastatistihkka, 4. jahkenjealjahas 2006, tabealla 9). Sámi guovlluid eanandoalus barget mealgat eanet olbmot go riikadásis muđui. Vuođđoealáhusaid bokte leat sámit álohii beassan ovddidit ja bisuhit sin kultuvrra ja giela. Go vuođđoealáhusat suodjaluvvojit ja ovddiduvvojit sámi guovlluin, de nanne dat maiddái sámi álbmoga ássan- ja bargovuođavejolašvuođaid.</p>
<p>SSB logut čájehit ahte geavaheaddji ja náittosbeallálaš bargaba sullii 1 jahkedoaimma doalu nammii (SSB: eanandoallolohkan 1999). Doaluid lohku sámi guovlluin lea 743, geahča kap. 5.2. Dát mearkkaša ahte 1831 gaskkas geat barget vuođđoealáhusain leat birrasii 40 % barggus eanandoalus.</p>
<p>Tabealla 5 Barggolašvuohta vuođđoealáhusain</p>
<p>Barggolašvuohta proseanttain 2004:s juogaduvvon ealáhusjoavkkuid gaskka SOFguovllus davábealde Sáltoduoddara. SOF-guovllu 2005 juogadeapmi lea biddjon vuođđun.  Goappašat sohkabealit  Albmát  Nissonat SOF-guovlu davábealde Sáltoduoddara buohkanassii 100,0 100,0 100,0 Eanandoallu, vuovdedoallu ja guolástus 10,3 16,0 3,7 Industriija ja bákteruvkedoaibma 7,2 10,0 3,8 Oljju ja luonddugássa roggan 0,3 0,5 0,0 El-fápmu ja čáhci 1,1 1,7 0,3 Huksen- ja rusttetdoaibma 8,2 14,3 1,0 Gálvogávpi, hotealla- ja restaurántadoaibma. 13,6 12,6 14,8 Fievrrideapmi ja gulahallan 6,5 9,8 2,5 Finánsabálvalusat 0,5 0,5 0,6 Fitnodatbálvalusat, opmodatdoaibma 3,9 4,5 3,2 Almmolaš háldd., suodjalus ja sosiáladáhkádusat 10,9 10,8 10,9 Oahpahus 10,1 6,5 14,4 Dearvvašvuođa- ja sosiálabálvalusat 22,2 7,9 39,0 Eará sosiála ja peršovnnalaš bálvalusat 4,6 4,1 5,1 Namutkeahtes 0,7 0,7 0,7</p>
<p>Gáldu: SSB, Sámi statistihkka 2006, tabealla 39</p>
<p>5.8 Eanandoalu riekkisváikkuhusat</p>
<p>Eanandoallu čatnašuvvá eará ealáhusaide máŋgga láhkai, earret eará:  Eanandoallu addá olles dahje oasseáigge bargofámu eará ealáhusaide  Eanandoalus leat resurssat nugo areálat, huksehusat ja mašiinnat mat sáhttet leat vuođđun eará</p>
<p>ealáhusaid ovddideapmái  Eanandoalu olbmot sáhttet ásahit bargosajiid eará ealáhusain go eanandoalus</p>
<p>Eanandoallu dárbbaša eará ealáhusaid gálvvuid ja bálvalusaid, sihke investeremiid ja golahusa</p>
<p>oktavuođas  Eanandoallu buvttada gálvvuid maid eará ealáhusat sáhttet náláštuhttit</p>
<p>Eanandoalu riekkisváikkuhussan sáhttá lohkat barggolašvuođa ja ekonomalaš gávpejođu guovllus ja gielddas. Eanandoallu lea dakkár vuođđoealáhus mii váldoáššis fievrrida gálvvuid eret guovllus ja mii buvttiha doaimmaid bálvalussektuvrii ja eará das vuolggahuvvon doaimma.</p>
<p>Ollu fitnodagat vuvdet gálvvuid ja bálvalusaid eanandollui, ja eanandoallogálvvuide čatnasa viiddis náláštuhttin- ja gávppašandoaibma. Ollu dain bargguin mat ovdal dahkkojedje doalus, leat earát váldán badjelasaset ođđaset áiggis.</p>
<p>Norsk institutt for landbruksøkonomisk forskning (N<em type="italic">ILF) geavaha "Utsyn over norsk landbruk. Tilstand og utviklingstrekk </em>2005" dienas- ja barggolašvuođamultiplikáhtorin 1,5. Dat mearkkaša ahte juohke jahkedoaibma mii čađahuvvo eanandoalu vuođđobuvttadusas lea sullii dat seamma go bealle jahkedoaibma eará ealáhusain. NILF čállá dattetge ahte dienas- ja barggolašvuođamultplikáhtora dássi lea eahpesihkar ja vuođđuduvvo boares analysaide 1984:s. Multiplikáhtora váikkuhus molsašuddá guovlluid ja doaibmavugiid gaskka. Sámedikki árvvoštallama mielde lea multiplikáhtora váikkuhus sámi ássanguovlluin 1,5.  </p>
<p>Tabealla 6 Barggolašvuohta eanandoalus  Jahkedoaibma Njuolga barggus eanandoalus 743 jahkedoaimma Barggus eará ealáhusain multiplikáhtor 1,5 váikkuhusain 370 jahkedoaimma</p>
<p>Eanandoalu ollislaš barggolašvuohta 1 100 jahkedoaimma</p>
<p>Eanandoalu ollislaš barggolašvuohta sámi guovlluin lea 1100 jahkedoaimma go váldá vuhtii daid riekkisváikkuhusaid mat eanandoalus leat eará ealáhusaide.</p>
<p>Eanandoalus leat eará deaŧalaš riekkisváikkuhusat go mat bajábealde leat ožžojuvvon mielde. Eanandoalu riekkisváikkuhusat leat:   <em type="bold">Lokaliserenfaktuvra.</em> Bisuha ássama sámi guovlluin mii fas lea deaŧalaš sámi kultuvrra ja </p>
<p>sámegiela doalaheapmái. Dieinna lágiin váikkuha eanandoallu nationála ja internationála geatnegasvuođaid ja ovddasvástádusa ollašuhttima go guoská sámi kultuvrra, giela ja servodateallima sihkkarastimii.   <em type="bold">Bálvalusdássi giliin.</em> Eanandoalu geažil šaddá eará doaibma ja dat addá ekonomalaš vuođu </p>
<p>bálvalusdási bisuheapmái gielddain.   <em type="bold">Kultureatnadat. </em>Eanandoallu hálddaša ja bisuha kultureatnadaga sámi guovlluin, ja dasto sosiála </p>
<p>ja kultuvrralaš kvalitehta giliin.  <em type="bold">Bufferdoaibma bargomárkanis.</em> Eanandoallu lea doallan dahje geavahan bargonávccaid dain </p>
<p>áigodagain goas lea leamaš alla bargguhisvuohta. Bargonávccaid geavaheapmi eanandoalus lea dávggas, erenoamážit go eanandoallu lea bearašdoaibma ja bearašbargonávccaiguin ávkkástallojuvvo dávgasit ja dat leat oktiiordnejuvvon.   <em type="bold">Dállodoallu.</em> Eanandoallu lea dávjá oassin ealáhusávkkástallamis lotnolaga eará ealáhusaiguin ja </p>
<p>dienasgálduiguin man oktavuođas dállodollui sihkkarastojuvvo dohkálaš dienasdássi. Dállodoallu ekonomalaš ovttadahkan lea leamaš árbevirolaš ja deaŧalaš heiveheapmi sámi guovlluin.  <em type="bold">Giella ja kultuvrralaš mihtilmasvuohta.</em> Ealli eanandoallu váikkuha daid osiid bisuheamis sámi </p>
<p>gielas mat leat mihtilmasat ja erenoamážat eanandoalus. Almmá eanandoalu haga šaddá sámegiella geafit. Eanandoallu váikkuha maiddái kultuvrralaš mihtilmasvuođa doalaheami iešguđet osiin sámi ássanguovlluin, omd. mearrasámiid ja boazodoallosámiid mihtilmasvuođa.</p>
<p>Eanandoallu ja buotbeallálaš bargo- ja ealáhuseallin lea sorjavaš nubbi nuppis ássama ja barggolašvuođa doalaheami oktavuođas sámi guovlluin. Eanandoallu okto ii sáhte bisuhit ássama ja bálvalusdási giliin, ja dan ii sáhte maid eará ealáhuseallin okto dahkat. Muhtun ferte jearahit gálvvuid ja bálvalusaid jos lagašgávpi, kafeeja ja bensinstašuvdna galget ceavzit. Eanandoallu lea vuođđoealáhus mii dárbbaša eará sektuvrraid gálvvuid ja bálvalusaid. Bargit eanandoalus ožžot dietnasa mii geavahuvvo oastit gálvvuid ja bálvalusaid báikkálaš ealáhuseallimis. Dieinna lágiin ávkkástallet eanandoallu ja eará ealáhusat guđet guimmiineasetguin.</p>
<p>5.9 Árvobuvttadeapmi eanandoalus</p>
<p>Norsk Institutt for landbruksøkonomisk forskning (NILF) ráhkada jahkásaš doaibmaguorahallamiid eanandoalus. Dát statistihkka lea vuođđuduvvon rehketdollui ja soaittahagas válljejuvvon doaluid dieđuide miehtá riikka. Ollásit guoská iskkadeapmi 928 dollui 2005:s. Davvi-Norggas ledje mielde 113 doalu, main 59 ledje Norlánddas, 39 Romssas ja 15 Finnmárkkus. Doaibmaguorallamat bidjet vuođu earret eará jahkásaš eanandoallošiehtadallamiidda.</p>
<p>Tabealla vuolábealde čájeha mielke- ja biergobuvttadeami Davvi-Norggas 2005:s. Okta jahkedoaibma lea 1845 diimmu. Dan golmma mielke- ja biergobuvttadusas gussaelliid, gáicámielkebuvttadusa ja sávzabiergobuvttadusa hárrái lei iešguđet sturrodat, ja dain ledje sierralágan bargogáibádusat ja ekonomalaš boađus.</p>
<p>Tabealla 7 Doaibmavuogit 2005</p>
<p>Mielki, gussaeallit Gáicamielki Sávzza biergu</p>
<p>Oasseváldidoaluid lohku    Eanandoalloareála, dekárat    Diimmut geavahuvvon eanandollui 3 504 2 928 2 187 Doaibmabadjebáza doalu nammii ruvnnuiguin 279 500 221 100 128 100 Mávssut bargguide/dahje kapitála jahkedoaimma nammii ruvnnuiguin</p>
<p xml:lang="nob">175 300</p>
<p xml:lang="nob">172 700</p>
<p>152 400 Nettodienas doalu nammii ruvnnuiguin 446 100 474 900 405 400 Man ollu vealgi, %:guin</p>
<p>Gáldu: NILF – doaibmaguorahallamat eanandoalus, dievasmahtti preassadieđáhus 29.11.06, Bodåddjo distriktakantuvrras.</p>
<p>Ollislaš árvobuvttadeapmi lea deaŧalaš lohku servodatekonomalaš geahčastagain. Eaŋkalastojuvvon lea árvobuvttadeapmi sámi guovlluid eanandoalus meroštallojuvvon doalu nettodietnasa vuođul, juogaduvvon doallošlájaide.</p>
<p>Tabealla 8 Meroštallojuvvon ollislaš nettodienas sámi guovlluin   Doaluid   lohku  Doalu nammii Submi Buot sávzadoaluid ollislaš buvttadusdienas                405.400      177.159.800 Buot mielkedoaluid ollislaš buvttadusdienas              446.100 98.142.000</p>
<p>Buot gáicadoaluid ollislaš buvttadusdienas   474.900  26.119.500 Ollislaš buvttadusdienas ruvnnuiguin   301.421.300</p>
<p>Ollislaš árvobuvttadeapmi sámi guovlluid eanandoalus lea 300 miljon ruvnno. Dasa lassin lea meahcceávkkástallan álohii leamaš deaŧalaš sámi guovlluid eanandollui. Dattetge lea váttis meroštallat makkár ekonomalaš mearkkašupmi das lea eanandollui. Luossabivdu lea leamaš deaŧalaš meahcceresursa sámi guovlluide. Ovdamearkka dihte bivdojuvvui Deanujogas 2006:s sullii 46 tonna luossa Norgga bealde, maid gaskkas sullii 60% manai luossareiveeaiggádiidda. Dat logut maid leat árvvoštallan luossabivddus leat vuosttašgiehtaárvvut ja daid sáhttá dieđusge stuorrudit go váldá atnui eanet viidásetnáláštuhttima. Dieđusge ieš luossa buvttan, muhto maiddái luossabivdu mátkkoštusbuvttan, mas mielde doaimmat ja láhčimat nugo idjadeamit, suhkan, serveren jna.</p>
<p>5.10 Boraspiret</p>
<p>Sávzadoalut gillájit fámuhisvuođain boraspirehálddašeami geažil. Boraspirehálddašeami ulbmil ahte sáhttit bisuhit sihke ceavzilis boraspirenáli ja ealli eanandoalu buktá ollu hástalusaid goappašiid beliide. Stuorradiggedieáđáhusas nr. 15 (2003-2004) <span type="quote" xml:lang="nob">"Rovvilt i norsk natur"</span> (boraspiriid birra Norgga luonddus) muittuha komitea ahte Norggas lea geatnegasvuohta sihkkarastit ahte buot stuorra boraspirenálit sáhttet eallit Norgga luonddus. Seammás celkkii komitea ahte ain ferte leat vejolaš bargat eanandoaluin boraspireguovlluin nu ahte dat gánniha.</p>
<p>Vahágat maid boraspiret leat dagahan leat laskan 2003 rájes 2006 rádjái. 2006:s attii Romsa buhtadusa 521 sávzza ja 3365 lábbá ovddas, ja 2003:s addojuvvui 433 sávzza ja 2980 lábbá ovddas. Geaŧki dat lea sávzzaid ja lábbáid stuorámus vašálaš Romssas, doppe buhtaduvvojedje 2162 ealli 2006:s. Dasto 627 ealli maid albbas lei goddán. Dasa lassin máksojuvvui buhtadus 111 ealli ovddas maid gonagasgoaskin lei goddán ja 101 ealli maid guovža lei goddán.</p>
<p>Finnmárkkus lea guovža stuorámus vahátdahkki sávzadoalus. 2006:s máksojuvvui buhtadus 351 sávzza ovddas maid guovža lei goddán. Geaŧki lea nubbin stuorámus vahátdahkki ja 254 sávzza ovddas maid geaŧki lea goddán máksojuvvui buhtadus, ja dasto boahtá albbas 202 ealli ovddas lea máksojuvvon buhtadus maid albbas lea goddán. Ii ovttage sávzza ovddas máksojuvvui buhtadus maid gonagasgoaskin dahje gumpe lei goddán 2006:s.</p>
<p>Tabealla 9 Máksojuvvon buhtadus Finnmárkkus ja Romssas juogaduvvon jagiid mielde</p>
<p>Jahki  Ohcamiid  lohku</p>
<p>Luitojuvvon Massojuvvon Buhtaduvvon  Submi</p>
<p>Sávzzaid/lábbáid lohku mat leat buhtaduvvon, juogaduvvon vahátdahkkiid gaskka</p>
<p>Sávzzat  Lábbát  Sávzzat  Lábbát  Sávzzat  Lábbát Albbas  Geaŧki  Guovža  Gumpe  Goaskin  Eará</p>
<p xml:lang="nob">561  1850281</p>
<p xml:lang="nob">575  1752213</p>
<p>Romsa</p>
<p xml:lang="nob">23022  37863    2980  5574888     93  1212</p>
<p xml:lang="nob">21601  35730    2907  5463919     98  789</p>
<p xml:lang="nob">22958  37312    3647  7239987     121  1036</p>
<p xml:lang="nob">23015  37897    3365  6827172     111  885</p>
<p>Gáldu: Luondduhálddašan direktoráhta</p>
<p>5.11  Kultureatnadat rievdadusas</p>
<p>Kultureatnadahkan oaivvilduvvojit eatnamat maid olbmot leat dikšon ja gilván ja mat leat šaddan eanandoalu guhkes áiggi kultiverema bokte nugo šibitdoalu, (guođoheapmi ja fuođđarbuvttadus) ja eatnama dikšuma bokte dállodollui (bealddut). Dál lea kultureatnadat billašuvvamin go eanandoallu ollu báikkiin lea heaittihuvvon. Dán geažil hilskuluvvet, bohtuluvvet/suovkaluvvet ja meahcciluvvet dat eatnamat mat ovdal ledje gilvojuvvon dahje geavahuvvojedje láidumin. Dieinna lágiin billašuvvet eanandoalloeatnamat ja geahčastat billašuvvá. Dasa lassin luskkiidit visttit ollu báikkiin.</p>
<p>Eananláhka dadjá oppalaččat ahte gilvojuvvon eana galgá dikšojuvvot. Eatnamiid sáhttá ieš dikšut dahje láigohit eará dolliide. Eanasuodjaleapmi lea vuoruhuvvon nationála mihttomearri. Guovddáš báikkiin ferte eastadit heaittiheami, ja giliin fas ferte hehttet vesáluvvama.</p>
<p>Kultureatnadat lea deaŧalaš buot guovlluin. Kultureatnadat addá gullevašvuođa sidjiide geat leat eret doppe, ja addá vásihusaid mátkkošteaddjiide. Ealli kultureatnadat addá luondduvásihusaid ja lea loaktinfaktuvra sidjiide geat ásset ja johtet. Hurtigrute-máđiijas lea ássamis ja kultureatnadagas mearkkašupmi, dan ektui maid mátkkošteaddjit sáhttet oaidnit. Rabas johttingeainnut leat deaŧalaččat dainna jurdagiin ahte mii galgat beassat oaidnit min luonddu. Dás lea sáhka sihke psyhkálaš ja fysálaš dearvvašvuođas.</p>
<p>Árvvolaš visttiid divodandoaibmabijut leat deaŧalaččat kulturmuitun. Jos ollugat sáhtášedje searvat kulturmuittuid ja kultureatnama seailluhanbargui, de sáhtášii boares bargovuogi fievrridit viidáseabbot. Gaskkustuvvon historjját ja duođašteapmi leat deaŧalaččat go galgá leat oktavuohta kulturmuittuide ja kultureatnamii. Diehtojuohkimiin addojuvvo áddejupmi kultureatnadaga ja kultureatnadaga árvvuid birra.</p>
<p>Buoremus vuohki dikšut eanandoalu kultureatnadaga lea ahte eanandoallu ávkkástallá eatnamiiguin ja guođoha daid. Eanandoallo- ja biebmodepartemeanta addá almmolaš doarjaga eanandollui birasáŋgiruššamiid váste máŋgga doarjjaortnega bokte. Dat leat nationála, regionála ja gieldalaš birasdoarjagat.</p>
<p>Tabealla 10 Doarjagiid sturrodat Finnmárkku fylkkas lei 2006:s:</p>
<p>Miljon ruvnnuiguin Nationála buvttadandoarjja 33,3 - Areála- ja kultureatnadatdoarjja  - Elliid meahcceguođohandoarjja 2,4 - Elliid guođohandoarjja 1,1 Regionála birasdoarjja eanandoalus (jahkásaš dikšun ja guođoheapmi kultureatnadagas)</p>
<p>2,1 Gieldalaš birasdoarjja SMIL (visttiid divodeapmái ja beldejuvvon eatnamiid ođđasis ráhkadeapmái)</p>
<p>1,5 Gieldalaš vuovderuđat (gilvimiidda, njáskamiidda j.d.) 0,6</p>
<p>Finnmárkkus guhtot meahcis oktiibuot 25 000 sávzza ja lábbá. Dasa lassin guhtot 5 000 gussaealli gittiin seamma fylkkas, mat juohkásit 160 doalu gaskka.</p>
<p>Romssas leat čuovvovaš juolludanrámmat biras- ja kultureatnadahkii 2007:s: SMIL – doarjja sierralágan birasdoaimmaide eanadoalus: 3 800 000 ruvnnu NMSK – doarjja ealáhus- ja birasdoaimmaide vuovdedoalus: 2 000 000 ruvnnu</p>
<p>Rámmaeavttut</p>
<p>6.1 Guovllulaš rámmaeavttut</p>
<p>Eanandoallo- ja biebmodepartemeanta addá juohke jagi ruđaid Innovašuvdna Norgii ja fylkkamánnii giliovddideapmái. Departemeanta lea láhkaásahusaiguin addán njuolggadusaid giliovddidanruđaid geavaheapmái 2007:s. Eanandoalloguovdásaš ealáhusovddideami ulbmilin lea háhkat gánnáhahtti bargosajiid ja váikkuhit ássama ja barggolašvuođa olles riikkas. Departemeanta deattuha ahte eanandoallopolitihkka oppalaččat ja eanandoalloguovdásaš ealáhusovddideapmi erenoamážit galgá leat gaskaoapmin distriktapolitihkalaš mihttomeriid juksamis.</p>
<p>Giliovddidanfoandda ruđat leat deaŧaleamos váikkuhangaskaoamit Eanandoallo- ja biebmodepartemeanttas maiguin juksat ealáhusovddideami mihttomeari ja eanandoalu oktavuođas. Dán oktavuođas lea fylkkamánnis, Innovašuvdna Norggas, fylkkagielddain ja gielddain hirbmat deaŧalaš sadji, guđesge sierra – ja erenoamážit ovttasbarggus. GO-ruđaid ulbmilin lea láhčit diliid ealáhusovddideapmái vuođđun guhkes áiggi, gánnáhahtti árvobuvttadeapmái ja lávdaduvvon ássamii eanandoalu resurssaid vuođul oppalaččat ja eanandoalloopmodagaid vuođul erenoamážit.</p>
<p>Eanandoallošiehtadallamiin 2006:s šadde bealit ovttaoaivilii ahte Norlándda, Romssa ja Finnmárkku fylkkain ja Namdalenis ii galgga leat bajimuš rádji man ollu sáhttá oažžut doarjaga. Doarjja sáhttá addojuvvot doaibmavisttiid investeremiidda gitta 30 % rádjai dohkkehuvvon gollumeroštallamis. Dasa lassin sáhttá addojuvvot loatna reantodoarjjan, nu ahte doarjaga ja reantodoarjjaloana submi sáhttá addojuvvot gitta 80 % dohkkehuvvon gollumeroštallamis.</p>
<p>Tabealla 11 GO-ruđat leat juogaduvvon čuovvovaččat 2007:s golmma davimus fylkkas:    GO-doarjja Loatnarámma vuođđun reantodoarjagii Norlánda 26,5 50,4 Romsa 17,9 37,8 Finnmárku 12,4 26,6 SUBMI RIIKKAS 371,0 700,0</p>
<p>Tabealla 12 Ruđat ekologalaš eanandollui 2007:s golmma davimus fylkkas:     Submi ruvnnuiguin Norlánda 400 000 Romsa 400 000 Finnmárku 375 000 SUBMI RIIKKAS 7 000 000</p>
<p>6.2 Nationála rámmaeavttut</p>
<p>Ráđđehusa eanandoallopolitihka váldolinjját oidnojit Soria Moria-julggaštusas ja stáhtabušeahtas. Stuorradiggedieđáhusas nr. 19 (1999-2000) leat maiddái eanandoallopolitihka deaŧalaš eavttut.</p>
<p>Soria Moria-julggaštusas dadjá Ráđđehus earret eará čuovvovaččat eanandoalu birra:</p>
<p xml:lang="nob"><em type="italic">"Landbruket spiller en viktig rolle for bosetting og sysselsetting i store deler av landet. Landbruket i Norge har flere funksjoner: produsere trygg mat og sikre matforsyningen og samtidig bidra til sysselsetting og bosetting over hele landet. Landbruket er mangfoldig og omfatter jordbruk, skogbruk, beitebruk og reindrift, og den er viktig også for næringer som reiseliv, kultur og næringsmiddelindustri. Norsk matjord er en begrenset ressurs som det er et nasjonalt ansvar å ta vare på for våre etterkommere. Målet er å opprettholde et levende landbruk over hele landet." </em></p>
<p>Dasto oidno viidáseabbot ahte Ráđđehus háliida earret eará addit doaibmadoarjjaortnegii čielgaseabbo distriktaprofiila, áŋgiruššat giliovddidandoaibmabijuiguin ja ovddidit ođđa politihka duottarguovlluide.</p>
<p>6.3 Internationála rámmaeavttut</p>
<p>WTO-šiehtadallamiid mat leat jođus, bohtosis šaddá leat stuorra mearkkašupmi sámi ássanguovlluid eanandollui. Lea hui eahpesihkar goas dákkár šiehtadus vejolaččat sáhttá leat gárvvis ja makkár sisdoallu das lea. Eanandoallo- ja biebmodepartemeanta lea ráhkadan áigeguovdilis stáhtusa WTOšiehtadallamiin eanandoalu oktavuođas. Stáhtus lea áigeguovdilastojuvvon 2007 njukčamánus.</p>
<p>Departemeanta dadjá ahte dat váddáseamos šiehtadallanfáttát eanandoalus čatnasit márkanvejolašvuođaide, ja čatnasit erenoamážit oppalaš tuollovuoládusaide ja movt meannudit sensitiiva ja erenoamáš eanandoallobuktagiid ja man viidát. Daddjojuvvo ahte leat maiddái ollu stuorra čoavddetkeahtes váttisvuođat eará šiehtadallansurggiin go eanandoalus.</p>
<p>Ministtarčoahkkimis Hongkongas juovlamánus 2005 šattai ovttaoaivilvuohta ahte buotlágan eksportadoarjagat galget heaittihuvvot ovdal go jahki 2013 nohká. Stuorra oassi dáin sihkkojuvvojit implementerenáigodaga beallemuttos, mii mearkkaša ovdal go jahki 2010 lea nohkan. Eavttuid ektui movt earálágan eksportadoarjagat, omd. eksportakredihtta, stáhtagávpefitnodat ja biebmogálvoveahkki galget meannuduvvot, galgá šaddat ovttaoaivilvuohta ovdal cuoŋománu loahpa 2006:s. Dasto šattai ovttaoaivilvuohta das ahte buot dávvirat (meroštallojuvvon tuollolinján) galget juogaduvvot njealljin báddin dađi mielde man alla tuollomáksomearit dain leat. Iešguđet tuolloluoitimat galget dahkkojuvvot dađi mielde dain dávviriin makkár báddái gártet, dainna vuolggasajiin ahte alimus tuollomáksomearit galget eanemusat unniduvvot. Seammás galgá sáhttit meroštallat muhtun buktagiid sentitiivan, ja dain galgá unnibut vuoliduvvot tuollu. Go guoská siskkáldas doarjagii, šattai ovttaoaivilvuohta ahte lahttoriikkat juogaduvvojit golmma báddái dađi mielde man alla siskkáldas doarjjadássi dain lea, ja dat riikkat main lea alimus doarjjadássi galget vuolidit siskkáldas doarjaga eanemusat. EO gártá dalle bajimuš báddái, USA ja Japána nubbin ja buot eará riikkat dan maŋimuš báddái. Seammás šattai ovttaoaivilvuohta das ahte dat riikkat dan goalmmát báttis main lea alla relatiiva doarjjadássi (das Norga maid mielde) galget sihkkut veaháš eanet. Das man ollu sihkkut tuollovuoládusaid ja siskkáldas doarjaga, galgá šaddat ovttaoaivilvuohta ovdal cuoŋománu 2006 loahpa.</p>
<p>Juovlamánu 2005 ovddosmannanplána ii leat čuvvojuvvon. Vuolggasadjin lea dattetge ahte tuollomáksomearit ja doarjjadássi galget unniduvvot.</p>
<p>Dat riikkat main lea alimus doarjjadássi galget unnidit eanemusat. Doarjjaoassi buvttadanárvvu ektui lea alimus davimus riikkaoasis – ovttaskas doaluin (dat unnimusain) lea doarjjaoassi gitta 60 % rádjai. 2003 doaibmaguorahallamiin leat doarjagat eanandoalus rehkenastojuvvon dietnasiid ektui. Romssas ja Finnmárkkus leat doarjagat 57 % ja 53 % buvttadandietnasiin. Vástesaš logut Østfolddas ja Hedmárkkus leat 18 % ja 25 %. Buvttadandoarjagiid unnideapmi eanandoalus čuohcá eanemusat guovlluide main leat alimus doarjagat, mii mearkkaša sámi guovlluide. Østlandii dat ii čuoza seamma sakka danne go doarjagat eai leat nu stuorra oassi buvttadanárvvus go davimus riikkaoasis.</p>
<p>Hástalusat sámi guovlluid eanandoalus</p>
<p>7.1 Dárbu buoridit gánnáhahttivuođa ealáhusas</p>
<p>Eanandoalu dietnasat bohtet márkanhattiin ja njuolga doarjjan eanandoallošiehtadusa bokte. Haddi maid boanda sáhttá oažžut márkanis sorjá ollu ulbmilhattis mii šiehtaduvvo eanandoallošiehtadusas. Unniduvvon ulbmilhattit čuhcet sámi ássanguovlluid eanandoalu buvttadandietnasiidda ja gánnáhahttivuhtii. Gáibádus ahte doalli galgá leat registrerejuvvon momsadivatlogus lea dagahan dan ahte ollu doallit sámi riddo- ja vuotnaguovlluin eai šat leat vuoigadahttojuvvon oažžut buvttadandoarjaga. Dasa lassin eai sáhte dat doalut main lea unnán dienas ávkkástallat dienasvuoládusain vearu rehkenastima oktavuođas. Nu čuohcáge dat garraseamosit sámi guovlluid eanandollui.</p>
<p>Maŋimuš logijagiin lea leamaš garra strukturrašonaliseren sámi ássanguovllus, geahča viđát kapihttalis. Dasa leat lunddolaččat máŋga siva manne nu ollu doalut sámi guovlluin heaittihuvvojit, muhto deaŧaleamos lea dattetge áiggis áigái man gánnáhahtti doallu lea. Buorre gánnáhahttivuohta mearrida dieđusge válljego doalli heaittidit doalu vai joatkit dainna. Gánnáhahttivuohta mearrida maid dan ahte háliiditgo nuorat váldit badjelasaset doalu ja maiddái ahte leago vejolaš álggahit lassiealáhusaid dahje viidáset náláštuhttit doalus. Nugo dilli dál lea eanandoalus oppalaččat, de ii leat gánnáhahttivuohta doarvái buorre mainna ákkastallat doaluid heaittiheami.</p>
<p>7.2 Liigebuvttadus ja liigekapasitehta</p>
<p>Nationála dásis lea mielkki ja bierggu liigebuvttadeapmi várra stuorámus hástalussan ovddosguvlui. Mielkebuvttadeami oktavuođas lea liigekapasitehta sihke vuođđobuvttadusas ja industriijas. Liigekapasitehta boahtá oidnosii gávpejohtodivadaga sturrodagas ja dan geavaheamis márkanmuddendoaibmabijuide. Gávpejohtoráđi 2005 jahkedieđáhusa ja rehketdoalu loguin oidno ahte márkanmuddengolut meieriijásektuvrras 2005:s ledje birrasii 193 miljon ruvnno. Stuorámus oassi márkanmuddendoaibmabijuin čatnasit vilgesvuosttá muddeneksportii, skuvlamielkki haddevuoládussii ja vuoja eksportii.</p>
<p>Nu guhká go eanandoallu sámi guovlluin ferte maid heivehallat daid seamma márkanmudden doaibmabijuid mielde mat muđui leat riikkas, de čuohcá liigebuvttadus nationála dásis báikkálaš dássái. Dat mearkkaša dan ahte boanddat sámi guovlluin fertejit máksit liigebuvttadusa goluid, ja dasa lassin fertejit dat boanddat geat vel leat báhcán juogadit daid goluid. Oppalaččat dagaha dat dan ahte gánnáhahttivuohta ovttaskas doalu nammii unnu.</p>
<p>7.3 Mielkebuvttadus</p>
<p>Hástalusat mielkebuvttadusas sámi guovlluin leat viidát ja čatnasit erenoamážit mielkeeriid oastin- ja vuovdinortnegii. Dasa lassin leat hástalusat dan ektui movt dainna milkkiin mii buvttaduvvo sámi guovlluin ávkkástallat ulbmillaččat. Nationála dásis lea deaŧalaš ahte nu stuorra oassi go vejolaš riikka borramušgálvvuin lea Norggas buvttaduvvon ja ahte dat buvttadusjuohku mii dán rádjai lea leamaš bisuhuvvo. Guovddáš mihttomearrin lea ahte Davvi-Norga ja sámi guovllut bisuhit dan buvttadusoasi mii lea leamaš dán rádjai mielkebuvttadusas ja ahte náláštuhttin ja gávpejohtu dáhpáhuvvá guovllus. Deaŧalaš lea ahte Davvi-Norga ii šatta vuođđoávnnasbuvttadeaddjin.</p>
<p>Eanandoallu lea čađamuddejuvvon ealáhus mii dagaha dan ahte liigebuvttadus riikkadásis čuohcá vástesaččat sámi guovlluid eanandollui. Vaikko buvttadus sámi guovlluin lea dušše 1 % nationála buvttadusas, de fertejit boanddat min guovlluin liikká heivehallat daid seamma márkanmudden doaibmabijuid mielde go eará boanddat riikkas. Mielkeeriid oastin- ja vuovdinortnet lea leamaš deaŧaleamos márkanmudden maŋimuš jagiid. Jagi 2003 rájes lea leamaš vejolaš gávppašit mielkeeriiguin priváhta dasa lassin go stáhtain. Haddi 2005:s lei 9,48 ruvnno lihtteris go osttii priváhta Finnmárkkus ja 3,50 ruvnno go osttii stáhtas.</p>
<p>Politihkalaččat lea unnán dáhttu luvvet sámi guovlluid dán ortnegis, nu ahte ain šáddat vásihit deattu eriid vuovdima hárrái. Hástalussan sámi guovlluin lea sihkkarastit ahte mielkeearit bissot guovllus eaige jávkká eret doppe, muhto fievrriduvvojit eanandollui rekrutterenearrin dahje juo ahte eará boanddat sáhttet daid oastit alcceseaset.</p>
<p>7.4 Rekrutteren eanandollui</p>
<p>Gaskamearálaš ahki eanandoalu opmodagaid badjelii váldimis lea šiega 40 jagi. Gaskamearálaččat lea juohke njealját nissonolmmoš geat váldet doaluid badjelasaset. Nissonolbmot váldet badjelasaset eanet unnit doaluid go stuorra doaluid. Dan njeallje maŋimuš jagis ovdal eanandoallolohkamiid 1999:s válde 20 % nissonolbmot badjelasaset doaluid mat ledje eanet go 150 dekára go fas vástesaš logut go guoská doaluide vuollel 150 dekára lei 27 %. 1999:s ledje sullii 40 % albmáin geat válde badjelasaset</p>
<p>doalu muhtun hámis eanandoallooahppu, vástesaš lohku nissonolbmuid ektui 1999:s lei birrasii 10 %. (SSB. Eanandoallolohkan 1999).</p>
<p>Deaŧalaš lea sihkkarastit nissonolbmuid rekrutterema eanandollui, ja buoridit nissonolbmuid dili eanandoalus. Sámi ássanguovlluid eanandoallu dárbbaša eanet nissonolbmuid ealáhusas. Dat váikkuha earret eará ássama ja barggolašvuođa sihkkarastima giliin. Dat buorida maiddái šláddjás eanandoallobuvttadeami ja árvobuvttadeami vejolašvuođaid. Dan oktavuođas čujuhit ahte nissonolbmuin lea leamaš nana sadji sámi eanandoalus, ja ahte ovdal lei nu sámi guovlluin ahte nissonolbmot dat eanaš barge doaluin. Ovdal gohčoduvvui sámi eanandoallu nissoneanandoallun. Teknologalaš ovdánemiin fárrolagaid lea eanandoallu šaddan almmáiolbmuid bargun. Jáhku mielde ollu eanandoalu nissonolbmot háliidit buoridit vejolašvuođaid ođđasis ealáskuhttit dološ borramušdábiid.</p>
<p>Rekrutterema nannema oktavuođas eanandoalus lea hástalussan juksat mánáid ja nuoraid. Ovdelis sohkabuolvvaid ektui leat ollu unnánot geat besset bajásšaddat muhtun doalus. Positiiva miellaguottut dollui ja positiiva vásihusat das leat deaŧalaččat jos mánát ja nuorat galget sáhttit jurddašit boahtteáiggi eanandoalus. Dán oktavuođas sáhttá Sámediggi bargat dan ala ahte sámi oahppoplána geavahuvvo eanandollui integrerema oktavuođas oassin oahpahusas. Eanandoallooahppu luonddudoallosurggiin joatkkaskuvllain (eanandoalloskuvllain) lea deaŧalaš boahtteáiggi eanandollui sámi ássanguovlluin.</p>
<p>7.5 Dárbu buoridit buvttašláddjivuođa</p>
<p>Sámi vuođđoealáhusat buvttadit ollu standárdabuktagiid. Dat leat váldoáššis biergu mii buktojuvvo njuovahagaide ja mielki dolvojuvvo meieriijáide. Dáin buvttadanhámiin deattuhuvvo sakka valljodat. Sámi eanandoalus leat diehttelas vejolašvuođat buvttadit stuorát šláddjivuođaid borramušaid. Buohtalaga nana oastinfámuiguin ja stuorát šláddjivuođain lea stuorra vejolašvuohta buvttadit eanet árvvuid. Olbmot mákset eanet gálvvuid ovddas mat leat earáláganat go standárdabuktagat mat leat buvttaduvvon stuorra guovddáštahttojuvvon rusttegiin. Álgomerken ja kvalitehtamerken leat deaŧalaš doaibmabijut maiguin buoridit árvobuvttadeami eanet oalgebuktagiiguin.</p>
<p>Hástalussan ovddosguvlui lea lasihit buktagiid šláddjivuođa, ja berre eanet áŋgiruššat oalgebuktagiiguin ja kvalitehtabuktagiiguin.</p>
<p>7.6 Rávvendárbu</p>
<p>Fágabiras unnu go boanddaid lohku geahppána sámi ássanguovlluin. Dan dilis go guovllus leat unnán boanddat ja unnit fágabirrasat, lea hástalussan sihkkarastit ahte boanddain lea vejolašvuohta oažžut dárbbašlaš rávvagiid. Dasto ii leat buot gielddain eanandoallohoavda ja sis geat barget eanandoaluin leat dávjá eará doaimmat vel lassin. Boađusin dás šaddá ahte gielddain lea unnit áigi fállat oaivadusa boanddaide.</p>
<p>TINE Rådgivning čujuha <span type="quote" xml:lang="dan">"Faglig rapport KU 2006"</span> nammasaš raporttas gusaid mielkebuvttadeami bohtosiidda jagis 2006. Dieđut leat váldoáššis vižžojuvvon gussabearráigeahčus, dearvvasvuođačállosiin, vuvdojuvvon mielkki kvalitehtas ja suvrafuođaranalysain. Raporta čájeha ahte muhtun sámi guovlluin rahčet oažžut optimála buvttadusa. Dát muitala midjiide ahte leat vejolašvuođat buoridit. Vuolábealde čuovvu raportta govva 18 mas oidno elitemielkeoassi ollislaš buvttadusa ektui. Jáhkkit ahte dát tabealla addá buori geahčastaga das makkár gielddain leat buorit vejolašvuođat buoridit. Tabealla čájeha earret eará ahte Guovdageainnu, Kárášjoga ja Ivggu gielddain leat mealgat unnit oassi elitemielki go gaskamearálaččat Davvi-Norggas.</p>
<p>Govva 1Elitemielkki oassi oppalaš buvttadeami ektui</p>
<p>Dán áiggi goas gielddat geavahit unnánot resurssaid eanandollui, lea erenoamáš deaŧalaš bisuhit geahččalanrieggáid. Dát addet dieđuid eana- ja šaddogilvimis, ja leat mielde bisuheamen dakkár fágalaš birrasa maid eanandoallu dárbbaša.</p>
<p>Ovttaskas eanandoallis leat ain vejolašvuođat buoridit gánnáhahttivuođa dainna lágiin ahte vuolidit goluid. Mekaniseren- ja kapitálagolut eanandoalus leat ain stuorrát, ja go leat leamaš dihtomielalaččat goluid ektui de leat nagodan buoridit gánnáhahttivuođa. Erenoamážit livččii vejolašvuohta vuolidit goluid omd. mašiidnaovttasbarggu bokte, muhto dat gáibida miellaguottuid rievdama ja movttiidahttima.</p>
<p>Finnmárkku, Romssa ja Norlándda fylkkamánni eanandoalloossodagat, Innovašuvdna Norga, Norgga dutkanráđđi ja Biras- ja biodiehtaga universitehta álggahedje prošeavtta man namma lea “Landbruksbygg i arktis” 2000:s. Davvi-Suomas ja Davvi-Ruoŧas leat buorit ja guhkes vásihusat sihke biergo- ja mielkebuvttadeamis galbma návehiin. Vásihusat prošeavttas čájehit ahte mielkegusain šaddá alladot proteinaproseanta ja ahte šibitdoavttirgolut leat unnit galbmanávehiin. Dán lágan visttiid lea maid veaháš hálbbit hukset ja dat unnidivččii doaibmagoluid, sihke ođđa ja ođastuvvon visttiin, sámi guovlluin. Dat go gáibiduvvo ahte 2024 rájes galget šibihat leat luovus návehiin, de dat maid dagaha stuorát gáibádusaid rávvenbargui.</p>
<p>8 Sámedikki ealáhusovddidandoarjagiid geavaheapmi</p>
<p>8.1 Mihttomearit ja strategiijat</p>
<p>Jagiid 2006-2009 Sámediggeráđi politihkalaš prográmmas lea bajimuš čanastat Sámediggeráđi doibmii. Ealáhusovddideami ulbmilin leat ”<em type="italic">nana ja ealli sámi servodagat, main leat juohkelágan ealáhusat ja kultur- ja servodateallin”.  </em></p>
<p>Eanaš juolludusat mannet ovddidanfoandda geográfalaš doaibmaguovllu siskkobeallai. Njuolggadusaid ulbmiljoavkun lea meroštallojuvvon sámi álbmot Norggas ja olles álbmot geográfalaš doaibmaguovllu siste.</p>
<p>Doarjja addojuvvo earret eará ovdaprošeavttaide, investeremiidda, buvttaovddideapmái, álggahanstipeandan, doaibmadoarjjan duodjái ja márkanfievrrideapmái. Duoji ealáhusšiehtadus dahkkojuvvui 2005:s ja rámman leat leamaš birrasii 8,5 miljon ruvnno jahkái. Doarjjaproseanta ja maksimála doarjjasturrodat molsašuddá ohcamiid ulbmila ektui. Buot doaibmabijuide ja investeremiidda gáibiduvvo viehka stuorra iežasoassi.</p>
<p>8.2 Doaibmaguovlu</p>
<p>Sámi ovddidanfoandda doaibmaguovlu lea stuoris ja dasa gullet gielddat ja oasit muhtun gielddain. Foandda geográfalaš doaibmaguovlu lea ráddjejuvvon olles dahje osiide 27 gielddas. Geahčastat dain gielddain oidno kapihttalis 5.1. Daid gielddaide lassin gullet sámi álbmot Sáčča ja Leaŋgaviikka gielddain ja máttasámeguovllus Sámi ovddidanfoandda doaibmaguvlui.</p>
<p>8.3 Váikkkuhangaskaoamit</p>
<p>Sámedikki doarjjastivra hálddaša earret eará ealáhusovddidanruđaid ja duoji ealáhusšiehtadusa ruđaid. Foanda sáhttá addit doarjaga čuovvovaš ulbmiliidda eanandoalus:  Investerendoarjaga visttiide  Investerendoarjaga oastit mášiinnaid ja bargoreaidduid  Oktasaš doaibmabijuide, doaibmabiddjoprošeavttaide jna.</p>
<p>Doarjja doaibmavisttiide lea ráddjejuvvon bajásguvlui 250.000 ruvdnui, gitta 30 % gollumeroštusas. Doarjjavuoigatdahttojuvvon leat ođđa visttit, viiddideamit ja stuorát ođastusat. Mášiinnaide ja bargoreaidduide maid sáhttá addit gitta 25 % ovttaskas ohccái ja gitta 50 % bargoreaidoservviide/mašiidnarieggáide. Bajimuš rádji ovttaskas ohccái lea 50.000 ruvnno ja 100.000 ruvnno bargoreaidoservviide/ mašiidnarieggáide.</p>
<p>8.4 Váikkuhangaskaomiid geavaheapmi</p>
<p>8.4.1  Doarjja eanandoalu investeremiidda</p>
<p>Sámediggi lea deaŧalaš ruhtadanoasálaš sámi guovlluid ealáhusaid oktavuođas. Áigodagas 2002 - 2006 lea juolluduvvon sullii 109 miljon ruvnno Sámi ovddidanfoandda bokte iešguđet ealáhusovddidanprošeavttaide sámi doaibmaguovllus. Birrasii 14 % daid gaskkas, 15,2 miljon ruvnno lea mannan eanandoalloulbmiliidda. Tabealla vuolábealde čájeha ollislaš juolludusaid ja movt doarjja eanandollui juohkása. Birrasii bealli doarjagis lea mannan mašiinnaide ja bargoreaidduide.</p>
<p>Tabealla 13 Poasta 51.1 SOF – Doarjagiid juohkáseapmi iešguđet ealáhusaide 2002-2006</p>
<p>Sámi ovddidanfoanda  %  %  %  %  % Doaibmavisttit 573 000  317 000  1 120 000  2 042 000  2 860 000  Mašiinnat ja bargoreaiddut 910 700  828 000  1 309 000  1 476 000  1 177 325  Eará doaibmabijut 465 000  680 000  644 000  371 000  458 400  Submi eanandoallu 1 948 700  8,4 1 825 000  7,2 3 073 000  14,3 3 889 000  4 495 725 21,9 Submi SOF 23 252 700  100  25 289 300  100 21 468 200  100  18 517 000  100  20 510 772</p>
<p>Govva 2 Juolludusat iešguđetlágan eanandoalloulbmiliidda Sámi ovddidanfoandda bokte jagiin (2002  - 2006)</p>
<p xml:lang="nob">5 000 000</p>
<p xml:lang="nob">4 500 000</p>
<p xml:lang="nob">4 000 000</p>
<p xml:lang="nob">3 500 000</p>
<p xml:lang="nob">3 000 000</p>
<p xml:lang="nob">Andre tiltak</p>
<p xml:lang="nob">2 500 000</p>
<p xml:lang="nob">2 000 000</p>
<p xml:lang="nob">Maskiner og redskaper</p>
<p xml:lang="dan">Driftsbygninger</p>
<p xml:lang="nob">1 500 000</p>
<p xml:lang="nob">1 000 000</p>
<p xml:lang="nob">500 000</p>
<p>Gáldu: Sámediggi</p>
<p>Beroštupmi eanandoalu váikkuhangaskaomiide lea lassánan mealgat jagi 2002 rájes. Doaibmaguovllu viiddideapmi lea vissa okta sivva dasa. Nubbi čilgehus lea bajiduvvon doarjjasturrodat doaibmavisttiide. Eanandolliin lea maiddái leamaš veaháš čoaská čoalit doaibmavisttiid viiddidemiide gitta jagi 2003 rádjai guovddáš eanandoallopolitihka geažil.</p>
<p>Doarjja gielddaid gaskka čájeha ahte stuorra eanandoallogielddaide dat lea mannan stuorámus oassi ollislaš juolludusain mat leat addojuvvon eanandollui.</p>
<p>Tabealla 14 Juolludusat eanandoalloulbmiliidda Sámi ovddidanfoandda bokte ruvnnuiguin movt juohkásan gielddaid gaskka 2006:s.</p>
<p>Gielda Juolluduvvon gildii Ivgu  757 000 Gáivuotna 531 325 Kárášjohka 480 000 Deatnu 367 000 Loabát 300 000 Romsa 278 000 Mátta-Vájjgat 276 000 Áltá 212 000</p>
<p>Rivttát 203 000 Omasvuotna 200 000 Davvisiida 200 000</p>
<p>Divttasvuotna 180 000 Unjárga 130 000 Guovdageaidnu 70 000 Skánit 65 000 Hábmir 37 000 Návuotna 21 000 Poršáŋgu 10 000 Submi 4 317 325</p>
<p>Gáldu: Sámediggi</p>
<p>Gielddaid politihkas ja áŋgiruššamiin eanandoalu ektui lea mearkkašupmi dasa man ollu ohcamat bohtet Sámi ovddidanfondii. Ollu oktavuođain dat lea olbmuid duohken ja leago gielddain doarvái buorre apparáhta mii sáhttá oaivadit ja juohkit dieđuid eanandolliide áigeguovdilis ortnegiid birra.</p>
<p>8.4.2  Lotnolasealáhusat</p>
<p>Doaibmadoarjjaortnet heaittihuvvui 2005:s ja man sadjái bođii earret eará duoji ealáhusšiehtadus. Lotnolasealáhusat ovddiduvvojit dál ovddidandoaibmabijuiguin earret eará duodješiehtadusa bokte ja sierra strategiijaiguin meahcceealáhusaid ovddideami oktavuođas. Sámi ovddidanfoandda doarjja manná váldoáššis unnitlágan doaimmaide. Dán lágan smávvakalaprofiila oide lotnolasaid main leat sihke ođđa ja árbevirolaš ealáhusheivehallamat mielde.</p>
<p>Áŋgiruššansuorggit</p>
<p>9.1 Duogáš</p>
<p>Eanandoallu sámi ássanguovlluin lea issorasat rievdan maŋimuš logjagis, ja lea sivva ballat ahte ovdáneapmi joatkašuvvá jos eai álggahuvvo dárbbašlaš doaibmabijut.</p>
<p>Unnán sáhttá jáhkkit ahte hástalusaid eanandoalus sáhttá čoavdit buvttadusa lasihemiin, geahča kapihttala 7.2 hástalusaid birra liigebuvttadusa geažil. Seammás lea ballu ahte fievrridemiid stáhtas ferte unnidit WTO-šiehtadallamiid geažil, geahča kapihttala 6.3.</p>
<p>Gili- ja ealáhusovddideapmi lea deaŧalaš mainna gievrudit sámi servodaga ja vai dat ii leat nu rašši go guoská rievdadusaide nationála ja internationála čanastagaid ja ekonomalaš struktuvrraid oktavuođas. Nana strukturrašonaliserema vuođul mat leat leamaš eanandoalus, lea dárbu ovddidit ođđa ealáhusaid ja lassiealáhusaid vai ássama ja barggolašvuođa sáhttá bisuhit eanandoalus ja eanandollui gullevaš doaimmain. Navdit ahte vuođđobuvttadeapmi eanandoalus ii leat doarvái jos galgá bisuhit doaluid logu ja olbmuid ealáhusas nu movt Sámedikki beales sávašeimmet, earret go jos árvobuvttadeapmi ealáhusas bajiduvvošii mealgat.</p>
<p>Danne lea hui deaŧalaš ahte álggahuvvojit doaibmabijut maiguin sihkkarastit dan ahte maiddái boahtteáiggis lea vuođđu birget eanandoaluin sámi ássanguovlluin. Dán oktavuođas lea ágga fuomášit ahte álbmot doarju hui ollu eanandoalu. Synovate/MMI lea 1979 rájes čađahan jahkásaš iskkademiid Norges Bondelag ja Norsk Landbrukssamvirke ovddas dan birra makkár miellaguottut olbmuin Norggas leat eanandollui. 2007 iskkadeamit čájehit Synovate/MMI mielde ahte stuorra eanetlohku álbmogis ain doarju eanandoalu go guoská viidodaga bisuheapmái.</p>
<p>9.2 Buoret gánnáhahttivuohta</p>
<p>Gánnáhahttivuođa sáhttá buoridit gávpejođu lasihemiin dahje goluid vuolidemiin. Buvttadeami lasiheapmi orru unnán realisttalaš, ja danne lea oanehot áiggi badjel buoremus vuohki unnidit goluid ja dieinna lágiin buoridit gánnáhahttivuođa.</p>
<p>NILF lea čájehan ahte buori gánnáhahttivuođas eanandoalus lea oktavuohta dasa ahte lea dihtomielalaš buotlágan goluid oktavuođas. Lea dárbu áŋgiruššat oktasaš oaivadusbálvalusa hárrái dainna áigumušain ahte unnidit dárbbašmeahttun goluid. Unniduvvon árja buvttadusas sáhttá buoridit bohtosa doaluin ja sáhttá maid buorebut ávkkástallat daid báikkálaš resurssaiguin mat doppe leat. Jođus leat máŋga miellagiddevaš prošeavtta maid ulbmilin lea unnidit eanandoalu goluid. Prošeakta <span type="quote" xml:lang="nob">”Landbruksbygg i Arktis”</span> maid Finnmárkku fylkkkamánni eanandoalloossodat lea čađaheamen lea okta ovdamearka.</p>
<p>Doarjjastivra lea ollu jagiid addán doarjaga doaibmavisttiid ja mašiinnaid ja bargoreaidduid investeremiidda. Dat lea váikkuhan positiivaččat ja man geažil golut eanandoalus leat geahppánan ja ásaheamit fas lassánan. Rámmat maid Doarjjastivra hálddaša leat dattetge uhccit. Dárbu oažžut eanet ruđaid doaibmavisttiid divodemiide ja investeremiidda lea ollu stuorát go dat ruđat mat Sámedikkis leat geavahusas áiggis áigái. Mii oaivvildit ahte ferte álggahit stuorát prográmma eanandoalu doaibmavisttiid divodeami ja huksema váste. Dát berre leat stuorát ovttasbargoprošeakta Sámedikki, Innovašuvdna Norga, Fylkkamánni eanandoalloossodaga ja Eanandoallo- ja biebmodepartemeantta gaskka.</p>
<p>Min rávvagat:  <em type="bold">Doaibmavisttiid ruhtadeapmi eanandoalus.</em> Go gáibádusat doaibmavisttiide leat lassánan </p>
<p>elliid dearvvašvuođa ja kvalitehta sihkkarastima geažil eanandoalus, ja dasto lea stuorra dárbu ođasmahttit doaibmavisttiid, de lea dárbbašlaš buoridit ruhtadanvejolašvuođat mealgat sámi guovlluin. Ferte álggahuvvot stuorát ovddidanprográmma doaibmavisttiid váste eanandoalus ovttasbargoprošeaktan eanandoalu guovddáš oasálaččaid gaskka.   <em type="bold">Ovttasbargočovdosat.</em> Deaŧalaš lea ahte váikkuhangaskaoapmeapparáhta ain movttiidahttá </p>
<p>ovttasbargočovdosiid eanandolliid gaskka vuolidan dihte goluid. Ovttasdoaibmačovdosiid berre viidáset joatkit vai boanddat barggašedje ovttas doaibmavisttiid hárrái.</p>
<p>9.3 Mielkepolitihkka</p>
<p>Mielkebuvttadeamis sámi guovlluin lea unnán mearkkašupmi nationála dásis, muhto dat lea hui deaŧalaš eanandoalu bisuheapmái sámi guovlluin. Ollu guovlluin lea mielkebuvttadanbiras nu unni ahte vel eanet unnideapmi sáhttá beanta goaridit ja measta jávkadit eanandoallobirrasiid.</p>
<p>2006 eanandoallošiehtadallamiin šadde oasálaččat ovttaoaivilii ahte biddjojuvvo oasálaččaid gaskasaš bargojoavku mii galgá evalueret ja geahčadit mielkeeriid oastin- ja vuovdinortnegiid. Bargojoavkku bargun lei erenoamážit deattuhit:</p>
<p type="listitem">• Mielkeeriid juogu buvttadeaddjiid, doallosturrodagaid ja distrivttaid gaskka.</p>
<p type="listitem">• Váikkuhusaid mielkebuvttadeami ekonomiijai, oanehis ja guhkes áiggis.</p>
<p type="listitem">• Servodatekonomalaš váikkuhusaid.</p>
<p>Bargojoavku geigii loahpparaportta njukčamánus 2007. Bargojoavkku eanetlohku oaivvilda maŋŋá go leat geahčadan gusamielkeeriid gávpejohtoortnega, ahte dat doaibmá nugo lea jurddašuvvon ja buorida dávggasvuođa mielkeearreortnegis ja ortnet lea láhččojuvvon ealáhusa struktuvraovddideami váste. Eanetlohku oaivvilda ahte dáláš eanandoallopolitihkalaš ulbmiliid vuođul ii leat mihkkege man vuođul berrešii rievdadit ortnega. Bargojoavku rávve ahte ortnet vuovdinvejolaš eriiguin bisuhuvvo ja ahte ortnega váldoprinsihpat eai rievdaduvvo vuđolaččat. Norgga Boanddaid- ja smávvadálolaččaid ovddasteaddjit gal baicce rávvejit heaittihit mielkeeriid oastin- ja vuovdinortnegiid.</p>
<p>Sávaldat lea buorebut atnit ávkki mielkkis. Ovttasbargofitnodagaid bokte Davvi-Norggas lea ollu jagiid áŋgiruššon dan ala ahte nannet ovttasbarggu Davveoarje-Ruošša ja Davvi-Norgga gaskka. Tine lea geavahan viehka ollu resurssaid beassat davveoarje ruošša márkaniidda. Guoládatnjárga lea hui stuorra márkka davvinorgalaš eanandoallogálvvuide. Lunddolaš lea geahččalit ovddidit márkaniid nuppe bealde ráji go mielkebuvttadeapmi ja kapasitehta lea allat Davvi-Norggas. Das livččii ávki davvinorgalaš eanandollui ja ruoššalaš golaheaddjiide sáhtášedje šaddat buorit mielkebuktagat. Barentsguovllus lea hástalussan láhčit eanet ovttasbarggu riikkarájiid rastá. Dál leat nu ollu formalalaš cakkit mat hehttejit dán lágan ovdáneami.</p>
<p>Dásto lea sávaldahkan eanet viidáset náláštuhttit mielkki. Hástalusat dán oktavuođas leat ollu, earret eará lea deaŧalaš ávkkástallat buorebut mielkekapasitehtain ja sihkkarastit eanet ráhkadeami ja viidáset náláštuhttima min guovlluin. Detnui lea ásahuvvon ultrafiltrerenrusttet Tine rusttegiid oktavuođas. Ultrafiltreren addá mielkebuktaga Kvarg (Kesam) maid sáhttá geavahit máŋggalágan meieriijábuktagiidda. Ovttage eará rusttegis Norggas ii leat diekkár rusttet. Dát lea dagahan dan ahte ii šat leat dárbu eksporteret konsummielkki eret fylkkas. Kvarg-buvttadus Deanu rusttegis sihkkarastá ahte buot mielki oažžu jođu Finnmárkkus. Danne lea deaŧalaš álggahit eanet doaibmabijuid dainna áigumušain ahte viidáset náláštuhttit báikkálaččat.</p>
<p>9.4 Nationála eanandoallopolitihka regionaliseren</p>
<p>Dárbu lea nuppástuhttit nationála eanandoallopolitihka sámi ássanguovlluin. Sámediggi berre ovttasráđiid fágaservviiguin oččodit oahpu ja čielggadusa das movt nannoseabbot regionaliseret nationála eanandoallopolitihka daid vásihusaid ja málliid vuođul mat leat eará riikkain ja guovlluin. Jos omd. Davvi-Norga livččii (vejolaččat ávádat 7) sierra eanandoallopolitihkalaš ávádat, de sáhtášii geahččalit eanandoallopolitihkalaš málle mii eanet lea heivehuvvon daid hástalusaide ja luonddu attáldagaide mat leat sámi guovlluin. Ođđa guovllulaš nationála eanandoallopolitihka váldooassin sáhttá leat čuovvovaš:  Buvttasorjavaš doarjaga eanet deattuheapmi. Stuorát doarjja eanadekára nammii dollui</p>
<p>roavafuođđariid borri elliide, dásset doaibmadoarjaga ja sullasaš.  Eanet deattuhit báikkálaš resurssaid geavaheami ja ávkkástallama.  Šibihiid guođoheapmi deattuhuvvo eanet.  Eanet áŋgiruššat oalgebuvttadusain ja báikkálaš sierrabuktagiiguin.  Stuorát deaddu eanandollui ássan- ja kulturpolitihkalaš váikkuhangaskaoapmin.  Stuorát vejolašvuođat geahčadit sektoriserejuvvon váikkuhangaskaomiid mat hehttejit árbevirolaš</p>
<p>sámi lotnolasealáhusaid ovddideami ja bisuheami.</p>
<p>Máŋga siva dasa manne dákkár čovdosis livččii ávki sámi guovlluide guhkkit áiggi vuollái:</p>
<p>a) Buvttasorjjasmeahttun doarjja unnidivččii deattu buvttadit nu ollu go vejolaš unnimus vejolaš haddái. Oktasaš buorit nugo ealli kultureatnadat, bieđgguid ássan, sámi kultuvrra doalaheapmi ja borramušgálvosihkarvuohta das maid Davvi-Norgga eanandoallu buvttada, leat hui deaŧalaš buktagat maid buvttasorjjasmeahttun doarjagiid bokte sáhtášii máksit. Sámedikkis lea čielga mihttomearri ahte eanandoallu galgá váikkuhit ássama ja barggolašvuođa doalaheami, ja leat sámi kultuvrra ávnnaslaš vuođđun. Danne lea buvttasorjjasmeahttun doarjja buoret váikkuhangaskaoapmi go váikkuhangaskaoamit mat movttiidahtet eanet buvttadit ja vel eanet struktuvrarašonaliseret.</p>
<p>b) Buvttasorjjasmeahttun doarjja unnida buvttadanbákku ja dan vuođul lea álkit ekologalaččat heivehallat sámi guovlluid luonddu attáldagaid ektui. Jos ekologalaš doarjagiid sáhtášii eanet njuolga máksit, de sáhtášii jorahit ain eanet ekologalaš buvttadeami guvlui, ja almmá daid čavga gáibádusaid haga mat Norgga eiseválddiin dál leat ekologalaš eanandoalu meroštallamii.</p>
<p>c) Boahtteáiggi sámi eanandoallu vuoitá guhkkit áiggi vuollái jos eanet áŋgiruššá oalge- ja kvalitehtabuktagiiguin dan sadjái go buvttadit ollu ja hálbái. Gávdnojit stuorra vejolašvuođat buvttadit erenoamáš ja gelddolaš buktagiid.</p>
<p>d) Sámi guovlluin lea stuorra meahcceresurssat mat sáhttet leat vuođđun ealáhusovddideapmái. Go galgá nannet eanandoalu ealáhus- ja dienasvuođu, de lea dárbu ahte ealáhussii sihkkarastojuvvojit stuorát meahcceávkkástallan vejolašvuođat. Eanandoallopolitihka regionaliserema oktavuođas berre geahččalit báikkálaččat ja guovllulaččat heivehuvvon hálddašanmálliid go guoská meahcceresurssaiguin ávkkástallamii. Dán oktavuođas lea deaŧalaš ovttas bargat boazodoalu beroštumiiguin.</p>
<p>9.5 Eanet báikkálaččat náláštuhttit</p>
<p>Árbevirolaččat lea sámi eanandoallu buvttadan máŋggalágan buktagiid iežas atnui. Maŋimuš 20-30 jagis leat jávkan ollu árbevierut ráhkadit sierra buktagiid. Norgga eanandoallopolitihkka dagahii dan ahte sámi guovlluid eanandoallu huksejuvvui sakka 1970-logus, muhto dan geažil jávke seammás dat erenoamáš borramušárbevierut. Seammás go nissonolbmot ”beavttálmahttojuvvo ja rašonaliserejuvvo” eret doalus, jávke maid báikkálaš borramušbuktagat. Nu leage smávvadási buvttadeapmi sámi eanandoalus vuogádatlaččat billistuvvon maŋimuš logijagiin. Okta buorre vuohki movt háhkat oalge- ja kvalitehta buktagiid lea ođđasis ealáskuhttit dološ árbevieruid. Sámi árbevieruid sáhttá fas ealáskuhttit ja dat šáhttet šaddat gánnáhahtti kvalitehtavejolašvuohtan maiguin háhkat ođđa bargosajiid ja aktivitehtaid giliide. Dás lea sáhka kultuvrra ealáskuhttimis ja váldimis fas atnui daid árbevieruid mat sámi eanandoalus ovdal leat leamaš dan ektui ahte náláštuhttit vuođđoávdnasiid vuovdinvejolaš buvttan. Sámi eanandoalu huksen lei vuođđuduvvon dasa ahte sáhtii ávkkástallat báikkálaš resurssaiguin ja buvttadit dain borramuša.</p>
<p>Lea vejolašvuohta viežžat buriid ovdamearkkaid eará riikkain movt sáhttá gilvalit šláddjivuođa ja kvalitehta ektui, iige meari ja hatti ektui. Borramušriikkas Frankriikkas leat omd. ollu smávvadoalut boaittobeale guovlluin ja lea ollu smávitlágan náláštuhttin. Frankriikka meieriijásuorggis lea ollu eanet lávdaduvvon struktuvra go Norggas.</p>
<p>Sámediggi jáhkká ahte borramušain mii buvttaduvvo sámi guovlluin sáhttá gilvalit kvalitehta dáfus ja ahte golaheaddjit sáhttet maid atnit dan eksohtalažžan ja geasuheaddjin. Danne berre aktiivvalaččat bargat dan ala ahte álgomearka eanet geavahuvvošii borramušgálvvuin. Iskan čájeha ahte golaheaddjiid mielas lea álgomerken deaŧalaš, ja das fertejit sámi guovlluid boanddat atnit ávkki.</p>
<p>Eanandoallu sámi ássanguovllus ferte leat beaktil ja rašonealla jos galgá sáhttit čuovvut ovddideami mielde riikkadásis go guoská kvalitehtii ja buvttadandássái. TINE 2006 iskkadeamit, mat leat kapihttalis 7.6, čájehit ahte doalliin ovttaskas sámi gielddain leat hástalusat go guoská mielkki kvalitehtii. Strategiijan lea leamaš ja lea ain buvttadit mielkki nu ollu lihtteriid go vejolaš. Dakkár buvttadeapmi man vuođđun lea buvttadit nu ollu go vejolaš ja mas leat ollu áŋgiruššanfaktuvrrat doalu oktavuođas eai buvtte ávkki ovddosguvlui, ja dasto lea dat sihke divrras ja gáibida ollu resurssaid. Buvttadeamis berre nannoseabbot deattuhit duohta árvobuvttadeami oažžuma ja vuođđudit dan doalu iežas resurssaide. Dakkár áiggis goas ii leat várra sadji buoridit dietnasa stáhtalaš fievrridemiid bokte eanandollui, lea dárbu geahčadit lagabuidda molssaeaktosaš dienasgálduid, ođđa márkaniid dahje ođđa vuogi mielde geavahit doalu resurssaid. Dasto lea dárbu lagabuidda geahčadit movt buorebut sáhtášii ávkkástallat doalu ja meahci resurssaiguin unnidan dihte áŋgiruššanfaktuvrraid goluid.</p>
<p>Vuođđudusa KSL Matmerk ulbmilin lea nannet norgga borramušbuvttadusa gilvalannávcca dan bokte ahte bargat kvalitehtastivremiin, gelbbolašvuođain ja oainnusin dahkat gilvoovdamuni ja vuođu eanandaolu ja márkana guovdu. Bargun lea earret eará mearkaortnegiid <span type="quote" xml:lang="nob">”Spesialitet”</span> ja <span type="quote" xml:lang="dan">”Beskyttede betegnelser”</span> hálddašeapmi ja viidáset ovddideapmi.</p>
<p>Spesialitet-mearka heive norggas buvttaduvvon borramušbuktagiidda main lea erenoamáš kvalitehta go guoská álgoávdnasiidda, buvttadanvugiide dahje smáhkkii. <span type="quote" xml:lang="dan">”Beskyttede betegnelser”</span> lea almmolaš mearkaortnet mii addá vejolašvuođa lágain suodjalit buvttanamahusaid eanandoalu borramušávdnasiin, guliin ja guollegálvvuin main lea dihto árbevierru ja/dahje mihtilmasvuohta ja leat vuolgán dihto geográfalaš guovllus. Ortnega lea Eanandoallo- ja biebmodepartemeanta ásahan 2002:s EU riikkaid minstara mielde.</p>
<p>Borramušmearka čájeha ahte mearkaortnet lea deaŧalaš strategiija sihkkarastit buoret ja stuorát borramuššlájaid norgga márkaniin. Šláddjivuohta mii vuođđuduvvo nana báikkálaš árbevieruide ja mihtilmas kvalitehtaide, ja mii sáhttá addit ahtanuššanvuođu báikkálaš árvobuvttadeapmái ja optimismma.</p>
<p>Eanandoallo- ja biebmodepartemeantta ásahan KSL Matmerk ođđajagimánu 1. b. 2007 rájes ja vuođđudusa viidáset bargu lea oiddolaš sámi ássanguovlluid eanandollui. Go ortnegat šaddet eanet dovddus ja buorebut ovddiduvvon, de addet dat várra lassiárvvu olles árvoráiddu bokte, go buohtastahttá standardabuktagiiguin volummárkanis. Jáhku mielde addet mearka- ja bearráigeahččanortnegat buriid eavttuid báikkálaš ja árbevirolaš buktagiidda daid osiide borramušmárkanis gos jerrojuvvojit erenoamášt buktagat ja šláddjivuohta. Smávvalágan buktagiid márkanfievrrideapmi vuolggabáikki identifiseremiin lea guhká leamaš sukseassa earret eará Frankriikkas ja Italias, ja maŋit áiggis maiddái Norggas. Beroštupmi sámevuhtii oppalaččat bealušta ahte dakkár áŋgiruššamiin leat  stuorra vejolašvuođat sámi guovlluid vuolggasaji vuođul.</p>
<p>Organisašuvdna Norsk Bygdeturisme og Gardsmat (NBG) lea riikkaviidosaš lahttoorganisašuvdna doaimmaide nugo giliturisma ja doalloborramuš Norggas. Organisašuvdna geavaha interneahta aktiivvalaččat barggus ja das lea earret eará sierra ruovttusiidu mas juohká dieđuid doaluin vuovdima birra. Organisašuvdna doaibmá maiddái fágalaš ja sosiálalaš fierpmáhkan ja mas leat eanet go 500 lahtu miehtá riikka.</p>
<p>Smávvalágan borramušbuvttadusain áŋgiruššan šaddá ollugiidda hui ođas dáláš mielke- ja biergogávpejođu ektui, ja šaddá dárbu oažžu ođđa máhtolašvuođa ollu surggiin. Dát ođđa buvttadeapmi gáibida dađistaga eanet gelbbolašvuođa, erenoamážit jos áigu olahit stuorra márkaniidda olggobealde báikkálaš márkaniid. Ođđa ja viiddis márkaniid lea dávjá dárbu juksat jos doaibma galgá šaddat doarvái gánnáhahttin. Sámi guovlluin lea báikkálaš márkan unni. Danne leat stuorát hástalusat mat čatnasit báikkálaččat viidáset náláštuhttimii ja vuovdimii go eará osiin riikkas.</p>
<p>Jos galgá lihkostuvvat barggus buoridit doalu árvobuvttadeami ja ealáskuhttit boares lotnolasealáhusaid earret eará oalge- ja kvalitehtabuktagiiguin áŋgiruššama bokte, de lea hui deaŧalaš oažžut nissonolbmuid eanet boahtit ruovttoluotta eanandollui. Árbevirolaččat leat nissonolbmot leamaš <span type="quote">”áimmahuššanboanddat”</span> ja bargan siste ja olgun ja leat váikkuhan doalus loaktima. Nissonolbmot leat maiddái leamaš deaŧalaččat árbevieruid fievrrideami oktavuođas nuoraide, erenoamážit borramuš- ja duodjeárbevieruid gaskkusteamis. Maŋimuš áiggiid lea nissonolmmoš leamaš deaŧalaš kvalitehta sihkkarastima oktavuođas doalus. Jos sámi borramušárbevieruid galgá sáhttit váldit fas atnui ođđa ja ereliiggánis oalgabuvttan sámi eanandoalus, de fertejit nissonolbmot geain leat leamaš árbevierut doaibmat guovddážis dán lágan áŋgiruššamis.</p>
<p>Eanandoallobuktagiiguin áŋgiruššan márkaniidda mat leat gergosat máksit ja mat jerret</p>
<p>šláddjivuođa, birrasa, árbevieruid ja mihtilmasvuođa, ferte leat bajimuš strategiijan. Borramuškultuvrras eanet áŋgiruššat báikkálaš ja guovllulaš mihtilmasvuođain lea guhkes áiggi bargu ja gáibida ollu. Dattetge lea dárbu áŋgiruššat sihkkarastin dihte ahte maiddái boahtteáiggis lea birgenvejolaš eanandoallu sámi ássanguovlluin. Dien lágan áŋgiruššamiin lea dárbu earret eará:   <em type="bold">Gávdnat báikkálaš ovttasbargočovdosiid.</em> Báikkálaš borramušbuktagiid viidáset náláštuhttima </p>
<p>ja buvttadeami oktavuođas lea vejolaš gávdnat ovttasbargočovdosiid. Huksengolut unnot mealgat</p>
<p>go eanandoallit ja earát gávdnet ovttasbargočovdosiid min giliin. Dien lágan máŋggageavatvisttiin sáhttá buvttadit vuosttáid ja vuoja, geassáduvvon guliid, buvttadit honnega, suovastuhttit guliid ja biergguid jna.  <em type="bold">Fierpmádat buvttadeaddjiid gaskka ja buvttadeaddjiid ja fágabirrasa gaskka.</em> Dárbu lea </p>
<p>ovddidit fierpmádatovttasbarggu sámi árbevierrobuktagiid buvttadeaddjiid gaskka. Dat vuogádat maid Norsk Bygdeturisme og Gardsmat leat huksen lea buorre ovdamearka fierpmádahkan buvttadeaddjiid gaskka ja buvttadeaddjiid ja kundáriid gaskka. DGT-teknologiija lea mearrideaddji go galgá ovddidit buresdoaibmi fierpmádaga mas golaheaddjit eaŋkalis vugiin ožžot dieđuid das makkár buktagat leat vuovdemassii. Seammáš lea dárbu hukset fierpmádaga oalgegálvobuvttadeaddjiid gaskka jos galgat oažžut eanet šláddjás buktagiid. Borramušbearráigeahčus lea ovddasvástádus ráhkadit vuogádagaid eanandoalu borramušgálvosihkarvuhtii. Dát gáibida lávga ovttasbarggu borramušbuvttadeaddjiid ja Borramušbearráigeahču gaskka sihke guovddáš dásis ja báikkálaččat.   <em type="bold">Márkanmáhtolašvuohta ja márkanoktavuohta.</em> Márkaniskkadeapmi lea deaŧalaš eaktu oalge- ja </p>
<p>kvalitehtabuktagiiguin áŋgiruššamis. Deaŧalaš lea iskat makkár buktagiid olbmot sávvet, ja čatnat daid oktii daid gáibádusaide mat golaheaddjiin leat ja makkár sodju márkaniin lea. Oanehaččat daddjojuvvon, de berre bargat dan ala vai oažžut vástádusa dasa makkár buktagiid golaheaddji háliida.  <em type="bold">Gelbbolašvuohta ja máhtolašvuođa ovddideapmi.</em> Dárbu lea viidát áŋgiruššat gelbbolašvuođa </p>
<p>lokten doaibmabijuiguin. Lunddolaš lea ahte álggahuvvo oahpahusplána eanandoallobuktagiid báikkalaččat viidáset náláštuhttimis joatkkaskuvllaid olis. Lunddolaš lea maid ahte dat gelbbolašvuohta sámi borramušaid náláštuhttimis mii lea johtán buolvvas bulvii heivehuvvo plánii.  <em type="bold">Álgo- ja kvalitehtamerken.</em> Márkan lea mielas máksit eanet dakkár gálvvuid ovddas mat leat </p>
<p>earáláganat ja mat leat mihtilmasat. Dattetge gáibida hui ollu garrasit bargat márkanfievrridemiin jos áigu almmuhit sámi borramuša mearkanamain. Ferte oažžut almmolaš kapitála jos galgá nagodit ásahit márkansaji sámi buktagiidda divraset haddái go standárdagálvu lea.  <em type="bold">Ovttasbargu eanandoalu ja boazodoalu gaskka.</em> Eanandoalus leat ollu surggiin dat seamma </p>
<p>hástalusat go boazodoalus, nugo lasihit buktagiid šláddjivuođa ja ávkkástallat ollu buorebut báikkálaš resurssaiguin. Lea stuorra vejolašvuohta oažžut stuorát árvobuvttadeami jos eanandoallu ja boazodaollu barggašeigga ovttas viidáset náláštuhttima, ráhkadeami, márkanfievrrideami, profilerema ja vuovdima hárrái. Jos eanandoallu ja boazodoallu ávkkastalašeigga álgoávdnasiiguin gaskaneaskka de livččii stuorra vejolašvuohta goappašiin beliin oažžut ávkki goabbat guoimmiska. Boazodoalus leat álggahuvvon mobiila boazonjuovahagat. Ovttasbargu dán lágan mobiila rusttegiid geavaheamis sáhttá unnidit goappašiid ealáhusaid goluid.  <em type="bold">Báikkálaččat buvttaduvvon borramuš ja ekologalaš buktagat.</em> Golaheaddjit geat leat min </p>
<p>márkan háliidit oastit báikkálaččat buvttaduvvon borramušaid ja ekologalaš buktagiid. Beroštupmi sámi servodaga hárrái lassána mátkkoštusealáhusa oktavuođas ja juohke geasi johtet guovllu čađa ollu turisttat. Mis lea riikkaidgaskasaš márkka mii boahtá min lusa juohke geasi, ja hástalussan lea ovddidit dakkár buktagiid ja vuovdinarena mat geasuhit turisttaid. Go eanet áŋgiruššat báikkálaš ja guovllulaš viidáset náláštuhttimiin báikkálaš kultuvrra ja historjjá vuođul, de gozihuvvo dainna maid mátkkoštusealáhusa dárbu náláštuhttojuvvon borramuša ektui. Eaktun dasa lea ahte kártejuvvo ovdagihtii makkár borramušárbevierut mis leat sámi borramuša ektui ja maid dál lea vejolaš buvttadit ja vuovdit. Sámi eanandoalus lea maid juoga fállat norgga eanandollui ja borramušbuvttadussii.</p>
<p>9.6 Láhčit dilálašvuođaid lotnolasealáhusaide</p>
<p>Lotnolasealáhusat leat álohii leamaš deaŧalaččat ássamii sámi guovlluin. Ovdalis áiggiid lei eanaš lotnolasoktavuohta eanandoalu ja guolástusa gaskka ja dainna ožžo doarvái dietnasa dállodollui. Maŋŋá lea eanandoaluin bargojuvvon lotnolaga earret eará huksen- ja rusttetdoaimmain ja gieldda bargguiguin. Dál oaidnit ahte boanddat eanet ja eanet servet ođđa ealáhusaide DGT, media ja bálvalusaid buvttadeami oktavuođas. Go dat ovddit áiggit <span type="quote">”bággejedje”</span> guoimmi eret doalus, de addá dát áigodat diehtojuohkin- ja gulahallanteknologiijain vejolašvuođa váldit bargguid ruovttoluotta giliide ja dollui. Jáhkkit ahte boahtteáiggi heiveheamit gávdnojit várra lotnolagaid árbevirolaš ealáhusaid, ođđa máhtolašvuođa ja ođđa teknologiija gaskka.</p>
<p>Vaikko lotnolasealáhusat rivdet, de lea guolástus muhtun guovlluin ain deaŧalaš oalgeealáhus eanandollui, muhto dávjá eará hámis go ovdal. Nu sáhttetge omd. guollebiebman, mearrageavaheapmi ja mariidnašlájaid biebman leat deaŧalaš oalgeealáhusat boahtteáiggis. Boanddain oppalaččat leat buorit eavttut bargat guollebiebmamiin ja molssaeaktosaš mariidnašlájaid biebmamiin, dan sivas go ealáhusat vuođđuduvvojit ovttalágan jurddašanvuohkái ja prinsihpaide. Lassi dienas boanddaide sámi guovlluin ferte dattetge boahtit máŋggalágan doaibmabijuid bokte ja máŋgga suorggis. Luondduresurssat okto eai leat doarvái oažžut ovdáneami ja ođđa ealáhusdoaimma. Olmmošlaš resrussat gelbbolašvuođa hámis šaddet deaŧaleamos gilvalanfaktuvran. Ovttaskas eannadoalli árbevirolaš gelbbolašvuohta ferte ovddiduvvot ođđa gelbbolašvuođain earret eará márkana ja buvttaovddideami hárrái. Go galgá ávkkástallat dainna ovdamuniin mii lea oktasaš sámi kultuvrras, gielas ja eallinvugiin de sáhttá buoremus vuogi mielde ealáskuhttit árbevirolaš lotnolasealáhusaid ja ovddidit bargosajiid maid resursabásan lea doallu.</p>
<p>Vejolaš lea buoridit barggolašvuođa iešguđet ealáhusaiguin ja sámi mátkkoštusealáhusain lotnolagaid áŋgiruššamiin. Dieinna lágiin sáhttá viidáset fievrridit árbevirolaš sámi ealáhusheiveheami. Dán lágan heiveheapmi leat dávggas máŋgga láhkai. Maiddái dat go luondduresurssaiguin ávkkastallan lea dávjá čadnojuvvon áigodahkii, man geažil lea dárbu oažžut eará dietnasiid. Jos ovtta ealáhusain ii diine nu bures, de sáhttá dorvvastit eará dietnasiidda. Lotnolasealáhusain lea dat vejolašvuohta ahte goappašat náittosbeallásaččaid bargosadji sáhttá leat ruovttus.</p>
<p>Eanandoalloopmodagaid resurssaid ja boanddaid gelbbolašvuođa vuođul ealáhusdoallin lea buorre ásahit ođđa doaimmaid ja hutkat juoga ođđa. Dán sáhttá dahkat sihke árbevirolaš ealáhusaid ja ođđa ealáhusaid oktavuođas. Opmodagas leat resurssat areálaid hámis mii sáhttá geavahuvvot ođđa buvttademiide, ja visttiid sáhttá atnit ávkin ođđa ealáhusain nugo omd. turistadoaimmas. Dattetge leat peršovnnalaš resurssat deaŧaleamos faktuvrrat ásaheapmái ja ođđa hutkamii. Ollu boanddain lea eanet beroštupmi buoridit dietnasa ja bargoáŋgiruššamiid doalus go váldit dahje lasihit eará bálkábarggu olggobealde doalu. Danne oaidnit ahte lea vejolašvuohta ovddidit ealáhusa doalus. Otnáš márkandili geažil lea unnán sávahahtti buvttadit eanet árbevirolaš eanandoallobuktagiid, spiehkastahkan leat dattetge buktagat sávzzain ja lábbáin. Eatnašat goittotge háliidit joatkit dainna maid barget dál, vejolaččat veaháš viidábut. Jos ođđa ealáhusaide eanandoalu oktavuođas galgá šaddat stuorát mearkkašupmi, de fertejit miellaguottut ja geavahus viehka ollu rievdat.</p>
<p>Dál ferte ollu hástalusaid láhčit lotnolasealáhusaid ovddideapmái. Earret eará ballet muhtun boanddat ásaheames lassidoaimma doalus. Lassidoaimma ásaheapmi sáhttá dagahit nu stuorra ekonomalaš investeremiid ahte šaddá stuorra eahpesihkarvuohta boahtteáiggi dienasvejolašvuođaid ektui. Dasto lea dávjá nu, ahte bargoáŋgiruššan mii gáibiduvvo ođđaásahemiid oktavuođas, lea stuorát go dat resurssat mat leat doalus. Dát hástalusat dagahit ahte vaikko boanddain leat buorit ideat lassiealáhusaid hárrái, de ii leat nu gallis áigi ja ekonomiija duohtan dahkat ideaid. Seammaláhkai lea dilli ođđa sohkabuolvvaid doalliin ja sii dávjá barget aivve fal eanandoaluin. Nuorat buolva lea duostilet go vánhenbuolva ásahit lassidoaimma doalus. Doalut leat šaddan stuorát struktuvrarašonaliserema geažil. Dát dagaha ahte báhcá unnit áigi eará doaimmaide go bargui doalus. Áŋgiruššamat lassiealáhusaiguin dagahit ahte boanda ferte eanet vuhtii váldit márkanbeliid go ovdal. Boanddaide lea sihkkarastojuvvon árbevirolaš buktagiid gávpejohtu mearriduvvon ulbmilhaddái ovttasdoaibmaorganisašuvnnaid bokte, ii ge haddi leat sorjan boandda iežas márkanáŋgiruššamiin. Lassiealáhusaid ásaheapmi gáibida ođđa bargovugiid ja eará gelbbolašvuođa go mii boanddain árbevirolaččat lea leamaš.</p>
<p>Soria Moria-julggaštusa kapihttalis 15 čuožžu:</p>
<p xml:lang="nob">Regjeringen vil sette i verk et verdiskapningsprogram for næringskombinasjoner i samiske strøk</p>
<p xml:lang="nob">(Ráđđehus áigu álggahit árvobuvttadanprográmma sámi guovlluid lotnolasealáhusaid váste)  Regjeringen vil satse på samisk reiselivsutvikling som skal sikre og styrke næringslivet i samiske</p>
<p>områder (Ráđđehus áigu áŋgiruššat mátkkoštusa ovddidemiin mii galgá sihkkarastit ja nannet sámi guovlluid ealáhusaid)</p>
<p>Rámmaeavttuin lea stuorra mearkkašupmi lotnolasealáhusaide, maid guovddáš eiseválddit dábálaččat mearridit. Dat leat earret eará vearro- ja divatnjuolggadusat, márkanmudden doaibmabijut, earreortnegat šibitsektuvrras ja guolástusealáhusas ja mohtorjohtolaga njuolggadusat meahcis. Jos áŋgirušášii olles árvoráidduin álgoávdnasiid buvttadeami rájes gitta golaheaddji rádjái, de dat sáhtášii addit lotnolasealáhusaide birra jagi barggu ja buori ekonomiija. Dákkár áŋgiruššamiid guovddáš oassin lea rámmaeavttuid buorideapmi.</p>
<p>Ođđa lotnolasealáhusaid doalu vuođul sáhttá ovddidit mat leat nugo:  <em type="bold">Máhtolašvuhtii vuođđuduvvon ealáhusat </em>diehtojuohkima oktavuođas, media j.d. DGT</p>
<p>teknologiijain. Ovdamearkan sáhttet leat skuvlagirjjit sámi guovlluid eanandoalu ja luonddudoalu vuođul.  <em type="bold">Ođđa mariidna šlajat</em> ođđa ealáhussan sámi riddo- ja vuotnaguovlluid doaluin. Skálžžuid, </p>
<p>gáranasbáhtiid j.d. biebman addá ođđa vejolašvuođaid lotnolasealáhusaide.   <em type="bold">Ruoná fuolahusa </em>oktavuođas leat eanandoalus lassidienasvejolašvuođat. Go leat eanet boarrásat </p>
<p>geat ellet guhkit, nu gohčoduvvon <span type="quote" xml:lang="dan">”eldrebølgen”</span>, de rahppojuvvo vejolašvuohta boarrásiid fuolahusas eanandoalu olis. Dat fálaldagat maid boarrásat dál ožžot leat iešguđet láganat ja dávjá gieldda beaiveguovddážiin j.s. gos boarrásat sáhttet omd. duddjot. Eanandoallu sáhttá addit boarrásiidda áibbas earálágan fálaldaga nugo fysálaš lihkadeami, olggostullama ja astoáiggevásihusaid.   <em type="bold">Urtasat ja muorjjit.</em> Norgga murjjiid, urtasiid, šattuid ja rahttádagaid ivdneávdnasiin leat dievva </p>
<p>ávkkálaš ja dearvvaslaš antioksidánttat. Ealáhusvejolašvuođat eai leat lahkage geavahuvvon. Ollu dutkanraporttat čájehit ahte gávdno márkka dán lágan buktagiidda. Váldoáššis nugo borramuša ja juhkamuša, kosmetihka ja čálggu ja medisiinna ja dearvvasvuođabiebmu oktavuođas. Ollu ávdnasat sáhttet leat gávppálaččat miellagiddevaččat nugo antioksidánttat miettaurttain ja dielkogoppásiin, antimikrobiolaš ávdnasat luopmániin ja gáiccamurjjiin, ivdneávdnasiin, oljjuin, buoidesivrrain ja ollu deaŧalaš enzymain.  <em type="bold">Eará meahccebuktagat</em>. Ollu meahccebuktagat sáhttet leat vuođđun lotnolasaide eanandoaluin. </p>
<p>Meahcceealáhusaid ovddidandieđáhusas (2007) leat namuhuvvon ollu buktagat mat sáhttet leat áigeguovdilat meahcceealáhusaid ovddideamis. Murjjiide ja urtasiidda lassin leat dat sáivačáhcebivdu, guobbarat, meahccešattuid kultiveren. Guovddážis dáid ovddideami oktavuođas lea buoridit rámmaeavttuid bargat meahcceealáhusaiguin, kvalitehtasihkkarastimiin, gelbbolašvuođa bajidemiin ja dutkamiin ja ovddidemiin, vuovdimiin ja márkanbargguin ja buoridit fierpmádaga ja ovttasbarggu ealáhusas.  <em type="bold">Mátkkoštusealáhusas </em>leat ain vejolašvuođat eanandoalus. Erenoamážit sámi guovlluin leat </p>
<p>ovddiduvvon viehka unnán mátkkoštanbuktagat dahje giliturismadoaibmabijut eanandoalu vuođul. Sámediggi lei mielde prošeavttas man ulbmilin lea ráhkadit gárvves birrajohtinpáhkaid girdiin ja hurtigrute nammasaš fatnasiin man oktavuođas sámi kultuvra ja sámi vásihusat leat guovddážis. Prošeavttas biddjojuvvui deaddu gelbbolašvuođa bajideapmái, fierpmádathuksemii, báhkkemii ja márkanfievrrideapmái/vuovdimii. Luonddu- ja kulturvuđot mátkkoštusas leat stuorra vejolašvuođat iešalddis ja daid sáhttá viidáset ovddidit. Sámis lea erenoamáš kultuvra ja eamiálbmogat riekta buvttaovddidemiin sáhttet leat miellagiddevaš mátkkoštusulbmil ollugiidda.</p>
<p>9.7 Gelbbolašvuođa ovddideapmi ja fierpmádagaid huksen</p>
<p>Ođđaáigásaš eanandoaluin bargu bidjá stuorra gáibádusaid boandda gelbbolašvuhtii. Sámediggi jáhkká ahte gelbbolašvuođa gáibádusat sturrot ain boahtteáiggi hástalusaid geažil birasáddjás ja ekologalaš doaibmavugiid, olámuttu resurssaid viidáset náláštuhttima ja márkanfievrrideami/vuovdima oktavuođas. Dat gáibida eanet gelbbolašvuođa jos boanddat galget nagodit ávkkástallat daid vejolašvuođaiguin mat leat smávvalágan turismmas lotnolaga eanandoaluin. Deaŧalaš lea hukset gelbbolašvuođa ja buohtalastit sámi árbevieruid dáláš servodatgáibádusaid mielde.</p>
<p>Eanandoalu ja sáiváčáhcebivddu váste lea ásahuvvon davvinorgga gelbbolašvuođaguovddáš. Deatalaš lea nannet dutkama ja ovddidit gelbbolašvuođa ođđa ealáhusaid, márkaniskkademiid, buvttaovddideami, márkanfievrrideami j.d. ektui. Gelbbolašvuođaguovddáš lea okta oassi NAV:s mas olles DavviNorga lea ulbmiljoavkun. Deaŧalaš lea sihkkarastit ahte guovddáš bargá maiddái sámi beliiguin eanandoalu ja sáivačáhcebivddu oktavuođas.</p>
<p>Fuones ovdáneami geažil eanandoalus lea sivva árvvoštallat ahte berrešiigo Sámediggi árjjaleabbot čuollat ealáhusa beali. Boanddas gii háliida ovddidit ealáhusdoaimma stuorábuččat ja gártá váttisvuođaide almmolaš muddemiid geažil, lea dárbu oažžut veahki jeavddalaččat. Dat go ferte doallagoahtit šibihiid luovus návehiin 2024 rájes ovdamearkka dihte buktá stuorra rávagáibádusaid. Boanddat sáhttet dárbbašit bagadusa maid jos áigot vuovdigoahtit viidáset náláštuhttojuvvon doallobuktagiid. Sámediggi berre leat árjjalaččat mielde dainna áigumušain ahte oččodit eret daid dárbbašmeahttun cakkiid boanddaid ealáhusovddideamis. Hui deaŧalaš lea politihkalaš proseassaid bokte iskat duođai álkiduhttit njuolggadusaid. Sámediggi sáhttá leat deaŧalaš dán oktavuođas. Sámediggi ii berre gal leat mielde addimin konkrehta eanandoallofágalaš oaivadusa. Dat barggut gullet váldoáššis fylkkamánniide, gielddaide ja geahččalanrieggáide.</p>
<p>DGT-teknologiija sáhttá eanet geavahuvvot doalu doaimmaid ovddideapmái. Interneahta aktiivvalaččat geavaheapmi, sihke kanálan márkaniid ektui, siskkáldas fierpmádahkan eará boanddaiguin ja veahkkeneavvun ođđa buktagiid ovddideami oktavuođas doalus.</p>
<p>Dat joatkkaskuvllat mat fállet eanandoallo- ja luonddufágalaš oahpu riikkaoasis leat stuorra resursan eanandollui. Lunddolaš lea joatkit ovttasbarggu viidáset Davvinorgga gelbbolašvuođaguovddážiin. Joatkkaskuvllat ovttasráđiid elektrovnnalaš luohkkálanjaiguin sáhttet leat mielde bargamin gelbbolašvuođa bajidemiin ja addit dolliide oahpu. Deaŧalaš lea ahte skuvllat bajásdollet máhtolašvuođa eana-, šibit- ja eanandoallobuvttadeami birra.</p>
<p>Mii rávvet:  <em type="bold">Álggahit gelbbolašvuođaprográmma árvobuvttadeami nannemii.</em> Joatkkaskuvllat sáhttet </p>
<p>fágain eanandoallu ja boazodoallu šaddat báikkálaš gelbbolašvuođaguovddážin go guoská ohppui, maŋŋáohppui ja ovddideapmái dan oktavuođas ahte nannet árvobuvttadeami vuođđoealáhusain. Nannoseabbot áŋgiruššat fierpmádagaide vuođđuduvvon oalge- ja kvalitehtabuktagiiguin gáibida gelbbolašvuođa, sihke teorehtalaš ja geavatlaš gelbbolašvuođa. Danne lea deaŧalaš láhčit báikkálaš buvttaovddideami, vejolašvuohta láigohit buvttadanbargoreaidduid ja láhčit eará lunddolaš oktasašdoaimmaid. Eanandoalu Davvinorgga gelbbolašvuođaguovddáža geavaheapmii livččii lunddolaš dás.  <em type="bold">Fitnodeapmi.</em> Dárbu lea nannoseabbot oččodit fitnodeami fágan joatkkaskuvllaide vai šaddá </p>
<p>stuorát fokus ođđa ealáhusaide eanandoalu oktavuođas. Fitnodeapmi lea mearrideaddji ođđa doaimmaid ásaheamis ja dáláš doaimmaid ovddideamis go galgá buvttadit eanet árvvuid ja oažžut eanet bargosajiid sámi guovlluide. Eanandoalu siskkobealde leat stuorra ja ollu ođđa vejolašvuođat, ja jos dain galgá oažžut ávkki, de fertejit fitnodeamit dustet vejolašvuođaid, ovddidit ođđa fitnodatlaš konseapta maid vuođul sáhttá vuođđudit fitnodaga.   <em type="bold">DGT-teknologiija ovddideapmi eanandoalus.</em> Diehtojuohkin- ja gulahallanteknologiija lea </p>
<p>dárbbašlaš go galgá a) háhkat fierpmádagaid buvttadeaddjiid gaskka, b) buktit dárbbašlaš</p>
<p>gelbbolašvuođa gillái, c) sáhttit márkanfievrridit ja vuovdit márkanis olggobealde báikkálaš márkana ja d) ovddidit ealáhusaid ja giliid birrasa vuolde. Gelbbolašvuođa oktavuođas leat erenoamáš vejolašvuođat láhčit gáiddusoahpahusa DGT bokte.  <em type="bold">Rájárastá ovttasbargu.</em> Davveoarje-Ruošša ja Norgga sámi gielddaid gaskka lea ovttasbargu ja </p>
<p>dat leat huksen fierpmádaga máŋggaid jagiid. Deaŧalaš lea joatkit ovttasbarggu ustitvuođa gielddaiguin ja doarjut dan. Lea sávahahtti regionaliseret gávpepolitihka Norgga ja Ruošša gaskka man oktavuođas sáhttá vuhtii váldit daid mihttomeriid mat sámiin leat ain eanet ovttas bargat. Ovdamearkan sáhttá leat mielkki fievrrideapmi Finnmárkkus Davvioarje-Ruššii ja oastit bohccobierggu Davveoarje-Ruoššas. Inter-regovttasbargu Davvikalohtas lea buvttihan ollu ovttasbargooktavuođaid, erenoamážit Deanus ja Tornedalena ja Omasvuona/Gáivuona- guovllu gaskka. 2007 rájes álggahuvvo ođđa intereg-prográmma, man oktavuođas leat vejolašvuođat geahčadit daid strategiijaid ja doaibmabijuid maid lávdegoddi lea evttohan stuorát oktavuođas ja hukset fierpmádaga ja ovttasbarggu miehtá Davvikalohta. Berre ovdamearkka dihte leat vejolaš geahčadit čovdosiid man oktavuođas Ohcejoga boanddat sáhttet vuovdit mielkki ja bierggu rusttegii rájá duohken Deanus/Kárášjogas oktasaš viidáset náláštuhttimii. Dalle sáhttá ovddidit sierra Deatnu-buktagiid.</p>
<p>9.8 Meahcceresurssaiguin ávkkástallan</p>
<p>Sámi gilleservodagain eai leat čielga rájit iešguđetlágan doaimmaid gaskka meahcis. Álohii ii leat nu álki geassit ráji ealáhuslaš luondduresurssaiguin ávkkástallama, áhpásmahttinávkkástallama ja árbevirolaš-/kultuvrralaš doaimmaid gaskka. Dát guoská erenoamážit luondduresurssaiguin ávkkástallamii meahcis. Dát lea juste áibbas nuppelágan go almmolaš sektuvrraid gaskasaš luondduresursavuođu hálddašeapmi. Dan sáhttá govvet sektuvrraid bokte mat leat Fylkkamánni birasgáhttenossodat, Stáhtavuovddit, Finnmárkkuopmodat, eanandoalloeiseválddit ja Boazodoallohálddašeapmi. Dát buktá dávjá ruossalasvuođaid geavaheaddjiid ja hálddašeaddjiid gaskka das makkár vuoigatvuođat gili olbmuin leat luondduresurssaid ealáhuslaš ávkkástallama oktavuođas. Seammás lea mis sektuvrajuohku láhkaaddimis, lágain ja njuolggadusain mat leat heivehuvvon eará eaiggátstruktuvrraide go mat mis leat Davvi-Norggas. Dán oktavuođas suodjaluvvojit maid nannosit allmenneha beroštumit ja báikki olbmuin šaddá unnán vejolašvuohta báikkálaččat stivret ja hálddašit resurssaid.</p>
<p>Innovašuvdna Norggas lea ovddasvástádus dan golmma oassái juhkkojuvvon innovašuvdnaprográmmas mas lea sullii 35 miljon ruvdnosaš ruhtarámma 2007:s. Dat ođđa golmmaoasat innovašuvdnaprográmma lea oaivvilduvvon innovašuvdnii fitnodagain ja dat deattuha oktavuohtabeliid oasálaččaid gaskka árvoráiddus. Áŋgiruššan galgá fokuseret golbma doaibmabiddjosuorggi: Industiijalaš huksema, muorrabuktagiid ja árbevirolaš muoraid ja innovašuvdnavuogádagaid. Dat maŋimuš doaibmabiddjosuorgi siskkilda doaibmabijuid mat váikkuhit innovašuvnna fitnodagain, dutkamis ja ovddideamis ja gelbbolašvuođa bajideamis. Oahpahus ja gelbbolašvuođa bajidan doaibmabijut leat maiddái deaŧalaš gaskaoamit. Meahccedoalus sámi guovlluin lea hástalussan ávkkástallat daid vejolašvuođaiguin maid árvobuvttadanprográmma láhčá. Erenoamážit lea hástalussan sámi guovlluin ovddidit dáláš ja ođđa oalgebuktagiid muorraávdnasiid vuođul. Dál gávdnojit ollu doallosahádoalut mat vuvdet sierra buktagiid báikkálaš márkanis. Dát bidjá vuođu ođđajurddašeapmái ja ođđabuvttadeapmái man oktavuođas sáhttá váldit vára ja ávkkástallat dainna maid meahcis sáhttá viežžat. Soahkevuvddiid ektui lea hástalussan eanet čuohppat, go fas beahcevuvddiid ektui lea hástalussan ávkkástallat dimpariiguin buorebut nu ahte válljet vuovdimassii dan mas oažžu buori hatti.</p>
<p>Meahcceláidumiiguin ávkkástallan lea buorre ovdamearka movt geavahit báikkálaš resurssaid ja seammás váldit vára biologalaš šláddjivuođas. Dattetge ii leat boraspirehálddašeamis dárbbašlaš luohttamuš ahte sáhtášii oažžut oktasaš áddejumi ja áŋgiruššamiid meahcceláidumiid hárrái deaŧalaš resursan. Dál lea nu ahte boares ja árvvolaš kultureatnadagat vesáluvvet danne go ollugat eai duostta luoitit olggos šibihiid go balahit daid boraspiriin. Mehciin buorebut ávkkástallamis lea deaŧalaš ahte sámi ealáhusat eanandoallu ja boazodoallu leat ovttas ja ovttasbarget gáibádusa hárrái hálddašit meahci. Deaŧalaš lea ahte Sámediggi láhčá diliid nu ahte dat guokte ealáhusa ovttasráđiid bargaba buoridit boraspirehálddašeami ja gáhttet meahci stuorát lihkahallamiid vuostá.</p>
<p>Boraspireváttisvuođat sámi guovlluin leat laskan mealgat ja sávzadoalus dat lea okta dain stuorámus hástalusain. Sávzaboanddat sámi guovlluin leat massán ollu elliid boraspriide. Dárbu lea viiddidit bivdoáiggi vai lea vejolaš bivdit daid elliid maidda lea addojuvvon bivdolohpi. Váttis dálkkádatlaš ja geografalaš dilit váttásmahttet bivddu ja dan eari masa lea addojuvvon bivdolohpi ii leat vejolaš deavdit jos bivdoáigi ii viiddiduvvoš. Doallit gártet ekonomalaš vahága lassin gillát ollu oktavuođain maid psyhkálaččat go fertejit ohcat ja duođaštit ráppiid. Ollu oktavuođain mearrida boraspire-giksi sáhttet go joatkit doaluin vai fertejitgo heaittihit dan. Dat go boraspiret leat laskan gáržžida ollu oktavuođain guođohan vejolašvuođaid sámi guovlluin, ja guohtoneatnamiid ja boraspririid geažil šaddet giččut.</p>
<p>Sámediggi evttoha:   <em type="bold">Geahččalanortnegat giligeavahanmálliiguin.</em> Giliide Davvi-Norggas berre rahpat vejolaš</p>
<p>vuođa čađahit geahččalanortnega nu ahte ožžot ráddjejuvvon geavahanguovllu gos gili olbmot sáhttet ávkkástallat mehciin nu ahte earáid geavaheapmi ii galgga hehttet dan, ja seammás besset bearráigeahččat lagašguovlluid geavaheami. Dát sáhttá maid dávistit báikkálaš geavahanárbevieruide giliin.   <em type="bold">Máŋggageavatplánat meahccegeavaheapmái.</em> Meahci geavaheapmi lea muddejuvvon máŋgga </p>
<p>sektuvralága bokte. Báikkálaš ja guovllulaš máŋggageavatplánaid geahččaleami bokte meahccegeavaheami hárrái sáhttá ovttasbarggu bokte sektuvraberoštumiid gaskka nugo boazodoallu, eanandoallu, olggustallanberoštumit, gielddaid ja stáhtalaš hálddašeapmi gozihit sihke ealáhus-, olggustallan- ja oppalaš servodatberoštumiid.   <em type="bold">Boraspriid hálddašeapmi.</em> Boraspiret buktet stuorra váttisvuođaid eanandollui sámi guovlluin. </p>
<p>Boazodoalus ja eanandoalus leat oktasaš beroštumit muddet boraspirenáli nu ahte boazo- ja šibitvahágat unniduvvojit dohkkehahtti dássái. Boraspireváttisvuohta gáržžida dál eanandoalu vejolašvuođa ávkkástallat mehciin. Meahcis guođoheapmi lea váttis nu guhká go nu ollu masset elliid.   <em type="bold">Vuovderesurssaiguin ávkkástallan.</em> Vejolašvuođat livčče ovddidit oalge- ja kvalitehtabuktagiid </p>
<p>muorraávdnasiid vuođul mii sáhttá leat deaŧalaš oalgeealáhus eanandoalus. Buvttaovddideapmi ja ođđabuvttadeapmi leat deaŧalaččat go galgá fuomášit ideaid ja álgagiid ja dasto ollašuhttit ođđa vejolašvuođaid dán sektuvrra siskkobealde. Guovddáš strategiijan leat dasto maiddái movttidahttin ja gelbbolašvuođa bajideapmi.</p>
<p>9.9 Vuoigatvuođat mehciin</p>
<p>Deaŧalaš lea sihkkarastit eanandollui rievtti guođohit šibihiid meahcis. Finnmárkkulágas § 23 lea láhkačanas ahte eanandoalu opmodagas lea riekti guođohit stuorra elliid maid sáhttá dálvit biebmat doalus. Sámediggi oaivvilda ahte vástesaš vuoigatvuohta ferte gustot eará sámi ássanguovlluin maid. Dasto lea deaŧalaš ahte eanandoallu ovttasráđiid boazodoaluin gávdná dakkár jierpmálaš ja ceavzilis hálddašančovdosiid mat vuhtii váldit goappašiid ealáhusaid dárbbu.</p>
<p>Das bessetgo boanddat mohtorfievrruiguin meahcis vánddardit sáhttá leat mearkkašupmi ealáhusa ovddidanvejolašvuođaide. Seammás sáhttá eará olbmuid mohtorfievrruiguin válddardeamis meahcis leat negatiivvalaš váikkuhusat eanandollui. Sámediggi diehtá ahte prošeakta <span type="quote" xml:lang="nob">”Motorferdsel og samfunn”</span> (MoSa) lea loahpahuvvon, ja loahpparaporta lea geigejuvvon Luondduhálddašan direktoráhtii mii lea bargoaddi.</p>
<p>9.10  Kultureatnadat</p>
<p>Kultureatnadagas lea mearkkašupmi eanandoalu identitehtii ja gullevašvuhtii. Kultureatnadagas leat stuorra buvttadanárvvut dolliide ja mearkkašahtti vásihusárvvut oppalaččat buohkaide. Kultureatnadat lea ovdu mii sorjá buvttadusas ja maid mii oažžut ovttas borramušbuvttadusain. Das lea stuorra árvu maid báikkálaš álbmogii ja sidjiide geat johtet dán eatnadagas. Vásihusárvui lea mearrideaddji ahte lagašguovllut geidnui ja eará johttinmáđijaide rahpet geahčastaga. Jos galgá hehttet vesáluvvama ja bajásdoallat kultureatnadaga, de lea áibbas mearrideaddji ahte lea doaibmi ja ealli eanandoallu, ja dalle erenoamážit buvttadus guođohanelliid vuođul.</p>
<p>10  Oktavuohta Finnmárkkuopmodahkii (FeFo)</p>
<p>Go Finnmárkkus galgá sihkkarastit birgenvejolaš eanandoalu, de lea deaŧalaš ahte aktiiva boanddaide sihkkarastojuvvojit eanadoalloeatnamat ja ahte haddi lea dohkálaš dásis. Finnmárkkuopmodat (FeFo) sáhttá leat deaŧalaš dákko.</p>
<p>FeFo dadjá strategalaš plánastis ahte árvobuvttadeamis galgá leat ávki oktasašvuhtii, ja ahte eatnamiid vuovdin- ja láigohanhattit galget danne čuovvut márkana, nu ahte vuoitu ii juohkásuva botnjut ja atte jobbárastinvejolašvuođaid. Sámediggi lea ovttaoaivilis prinsihpalaččat ahte eatnamiid vuovdin- ja láigohanhattit dábálaččat galget čuovvut márkana. Dán oktavuođas eaktuduvvo ahte FeFo eanandoalloeatnamiid vuovdima ja láigoheami oktavuođas doalaha eatnama árvvu eanandoalloareálan iige vejolaš boahtteáiggi dutkasadjeareálan. Sámediggi oaivvilda ahte lea deaŧalaš ahte FeFo go lea váldo eanaeaiggát Finnmárkkus várre doarvái eatnamiid eanandoalloulbmiliidda.</p>
<p>11  Ealáhus- ja kulturlávdegotti meannudeapmi</p>
<p>Ealáhus- ja kulturlávdegotti meannudeapmi 14.09.07</p>
<p>Álggahus</p>
<p>Sámediggi lea ovdal mearridan bajimus strategiijaid eanadoalu várás sámi ássanguovlluin. 1994 nammadii Sámediggi lávdegotti mii galggai ráhkadit sierra eanadoalloplána ja lávdegotti evttohus geigejuvvui Sámediggái 1995 čavčča. Sámediggi dagai mearrádusa ássis 1996:s.</p>
<p>1999 álggahii Sámi ealáhusráđđi eanadoalloplána ođasmahttima. Olggobeale lávdegoddi nammaduvvui dán bargui. Lávdegoddi geigii barggus borgemánus 2000 ja gohčodii dan eanadoalloplána sámi ássanguovlluid várás – prošeakta Sámediggái. Dán dokumeantta vuođul mearridii Sámediggi áššis 08/01 reviderejuvvon eanadoalloplána.</p>
<p>Mearkkašumit:</p>
<p><em type="italic">Lávdegoddi, Norgga Sámiid Riikasearvvi (NSR) lahtut Lene Hansen, Susanne Amalie Andersen, Mikkel Nils A. Sara, Tor Mikalsen ja Jarle Jonassen, Bargiidbellodaga (BB) sámediggejoavkku lahtut  Marianne Balto, Knut Store, Henrik Eriksen, Bjarne Store-Jakobsen, Marit Kirsten A. Gaup, Per Edvind Varsi ja Grethe Amundsen, Guovddášbellodaga (GB) lahttu Olaf Eliassen, máttasámiid listta lahttu Kirsten Appfjell-Eira ja Johttisámiid listta (JL) lahttu Per A. Bæhr, </em>oaivvildit ahte lea buorre go Sámediggi dieđáhusa vuođul beassá digaštallat daid hástalusaid mat sámi eanadollui leat bohciidan. Eanadoallu lea okta dain geađgejulggiin man ala sámi servodat lea huksejuvvon, ja lea deaŧalaš borramušbuvttadeaddji ja deaŧalaš ássamii. </p>
<p><em type="italic">Lávdegoddi, earret lahtu Olaf Eliassen Guovddášbellodagas </em>oaidná ahte kapihttalis 9.2 <span type="quote">”Buoret gánnáhahttivuohta”</span>-čuoggás, daddjojuvvo ahte buvttadeami lassáneapmi orru leamen uhccán realisttalaš, ja ahte oanehut áiggi badjel buoremus vuohki lea unnidit goluid ja dieinna lágiin buoridit gánnáhahttivuođa. Lávdegoddi oaivvilda dattege ahte sámi eanadoallu ferte sáhttit searvat lassánan buvttadeapmái. Sámi guovlluid eanadoalus leat rabas buvttadannávccat dakko bokte ahte leat eatnamat, bargofámut ja visttit mat eai geavahuvvo. Danne sáhttá gánnáhahttivuohta maiddái buoriduvvot lassáneami buvttadeami bokte almmá stuorra goluid haga. Dieđusge ferte maiddái deattuhit ahte goluid sáhttá vuolidit dainna lágiin ahte buorebut ávkkástallá bijusfáktoriiguin ja geavaha jierpmálaš ovttasbargočovdosiid nu go maiddái boahtá ovdan dieđáhusas. Eanadoalu gánnáhahttivuođa buorideapmi lea eaktun dasa ahte bisuhit buvttadanovttadagaid logu ja oažžut eanebuid álgit fidnui. </p>
<p><em type="italic">Lávdegoddi</em> oaivvilda danne ahte maiddái mielkeearit fertejit dahkkojuvvot buorebut olámuddui sámi eanadollui. Mielkeeriid márkanhaddi lea menddo allin ja smávva doalliin eai leat gallásis ráđđi gilvvohallat mielkeeriid alde márkanháttiid geažil. Golut šaddet menddo stuorrát ja váldá menddo guhkes áiggi ovdalgo mielkeearit rentegohtet. Danne ferte gávdnat eará ortnegiid vai mielkeearit šaddet olámuddui sámi guovlluide. </p>
<p><em type="italic">Lávdegoddi</em> lea ovttaoaivilis das ahte stuorát deaddu meahcceresurssaiguin ávkkástallamii, nu mo lea válddahallojuvvon kapihttalis 9.8 <span type="quote">”Meahcceresurssaiguin ávkkástallan”</span>, sáhttá šaddat deaŧalaš sisabohtogáldun sámi guovlluin. Meahcceresurssaid viežžan ii dattege lohkkojuvvo ealáhussan ja dát ráddje ja eastada vejolašvuođa ávkkástallat dáid resurssaiguin oassin eanadoalu dietnasis. Danne ferte meahcceresurssaid viežžan oažžut stáhtusa ealáhussan. </p>
<p><em type="italic">Lávdegoddi</em> oaidná ahte kapihttalis 5.10 lea boraspiriid váikkuhus eanadollui namuhuvvon. Maiddái sámi eanadoalus leat vahágat ráfáiduhttojuvvon boraspiriid geažil. Lávdegoddi oaivvilda ahte boraspirehálddašeapmi ferte ain buoriduvvot. Erenoamážit váilot resurssat máddodatgoziheapmái, ja dát hehtte dakkár hálddašeami mii čuovvu Stuorradikki mearrádusa ja regionála hálddašanplánaid. Lávdegoddi oaivvilda ahte fertejit várrejuvvot doarvái resurssat vai máddodatgoziheami sáhttá čađahit dohkálaččat. </p>
<p><em type="italic">Lávdegoddi</em> oaidná positiivan ahte dieđáhus namuha ekologalaš buktagiid boahttevaš áŋgiruššansurggiid oktavuođas. Oppalaččat stuorát fuomášupmi biras- ja dálkkádathástalusaide dahká ekologalaš doalu áigeguovdileabbon eanadoalus. Olbmot jearahit eanet ja eanet ekologalaš buktagiid ja lávdegoddi čujuha dasa ahte ráđđehusa mihttu lea ahte 15 proseanta borramušbuvttadeamis ja borramušgeavaheamis 2015:s galgá leat ekologalaš. Maiddái sámi guovlluin lea nákca ja vejolašvuohta čađahit ekologalaš doalu. Sáhttá earret eará namuhit ahte sámi guovlluin eai leat nu ollu billeboatkkahasat ja vaháteallit go máddeleabbos, ja danne ii dárbbaš riškkuhit nu ollu kemiijalaš ávdnasiid. Ekologalaš doallu heive maid bures go áŋgiruššá báikkálaččat buvttaduvvon borramušaiguin, máŋggadáfot buktagiiguin, kvalitehtain ja borramušsihkkarvuođain. </p>
<p><em type="italic">Lávdegoddi</em> gávnnaha ahte eanadoaloopmodagat sámi ássanguovlluin árbevirolaččat leat leamaš oalle smávvát. Dát lea mielddisbuktán ahte sámi álbmot lea ferten leat hui dávggas resursaávkkástallamis. Ođđaset áiggis šattai nu ahte ollu smávva doalut heaittihuvvojedje. Dát mielddisbuvttii dávjá ahte dat láigohuvvojedje eret goanjádalaide mat fas sáhtte lasihit dollo- ja ealáhusvuođu. </p>
<p>Konsešuvdnalágaid bokte lei almmolašvuođas ovdadastinvuoigatvuohta ja dainna lágiin sáhtte hálddašit gávppašeami eanadoaloopmodagaiguin nu ahte dat vuosttažettiin geavahuvvojedje eanadoaloáigumušaide. Ođđa konsešuvdnalágas massii almmolašvuohta dán vuoigatvuođa hálddašit gávppašeami vuollel 100 mihtošaš eanadoaloopmodagaiguin go ovdadastinvuoigatvuohta jávkkai. Dát opmodagat vuvdojuvvojit dál liberála ássan- ja doaimmahangeaskku gáibádusain ja ođđa eaiggádat eai beroš láigohit eanadoalloáigumušaide.</p>
<p><em type="italic">Lávdegoddi</em> oaidná ahte okta čuovus dás lea ahte eanadoallu sámi ássanguovlluin uhccu garrasit. Dát mielddisbuktá ahte ovttaskas doalli eallin- ja ealáhusvuođđu jávká. Eará váikkuhus lea ahte stuorra doalut ostet smávva opmodagaid lasseeanan. Danne geafahuvvet sámi ássanguovllut go ássiidlohku uhccu ja mii fas dagaha ahte sámi giella ja kultuvra jávká. <em type="italic">Lávdegoddi</em> oaivvilda ahte dárbbašuvvo oktasaš nationála áŋgiruššan. Dát mearkkaša ahte vuollel 100 mihttosaš eanadoalloopmodagaid ii sáhte šat vuovdit astoáigeopmodahkan almmá ássan- ja doaimmahangeaskkuin. Ferte fas čađahit doaibmabijuid mat addet almmolašvuhtii vejolašvuođa hálddašit gávppašeami vuollel 100 mihttosaš eanadoalloopmodagaiguin. Sámi eanadoalu rámmaeavttuid ii sáhte standardiseret Norgga eanadoallopolitihka mielde earret eará go doallosturrodagat leat smávvát sámi ássanguovlluin. Sámedikki váldoulbmil sámi eanadoalus lea ahte barggaheapmi ja doallostruktuvra bisuhuvvo dálá dásis.  </p>
<p><em type="italic">Lávdegoddi</em> registrere ahte riikkaidgaskasaš rámmaeavttuin lea mearkkašupmi sámi eanadollui. Eanaš doalut mat leat doaimmas sámi guovlluin, leat huksejuvvon 1970- ja 1980-logus. Dáid doaluin lea stuorra dárbu ođasmahttit visttiid nu ahte dat ollašuhttet eanadoalloeiseválddiid gáibádusaid. Sámi guovlluid eanadoallit leat vuordán vistedivodemiiguin dassážiigo WTO-šiehtadusat čilget. Dan ovdal lei hui stuorra eahpesihkarvuohta eanadoalu EU-heiveheami oktavuođas. Dát viehka guhkes eahpesihkarvuohta boahttevaš riikkaidgaskasaš rámmaeavttuid ektui leat jáhkkimis leamaš mielde dagaheamen ahte dállodoallit leat riehkidan ja ain riehkidit ortnegisdoallamis ja ođasmahttimis visttiid. Dan lassin leat riikkaidgaskasaš gáibádusat dagahan ahte ollu doalut sámi ássanguovlluin leat heaittihuvvon. </p>
<p><em type="italic">Lávdegoddi</em> gávnnaha ahte doaibmi boanddat álohii fertejit sihkkarastojuvvot eatnamiid eanadoallodoaimmaide. Stuorámus eanaeaiggádin Finnmárkkus lea FeFo:s deaŧalaš servodatbargamuššan várret doarvái eatnamiid eanadollui.  </p>
<p><em type="italic">Lávdegoddi</em> gávnnaha ahte Finnmárkkukommišuvdna galgá čielggadit geavahan- ja eaiggáduššanvuoigatvuođaid daidda eatnamiidda maid FeFo dál hálddaša. Doaibmi boanddat lea dakkár joavku mas sáhttet leat dákkár vuoigatvuođat. Jus leš nu de boanddat ožžot eaiggáduššan- ja geavahanvuoigatvuođa nuvttá.  </p>
<p><em type="italic">Lávdegoddi, earret lahtu Per A. Bæhr Johttisámiid listtus </em>oaidná ahte vuollegis haddi eanadoalloareálaid badjeliiváldima oktavuođas lea mearrideaddjin dasa ahte boanddat duođas sáhttet oažžut doarvái eanadoalloareálaid. </p>
<p>Lávdegotti ráva:</p>
<p>Lávdegottis eai leat muđui makkárge mearkkašumit dahje evttohusat áššái ja rávve Sámedikki dohkkehit čuovvovačča:</p>
<p>Sámediggi doarju muđui Sámediggeráđi mearrádusevttohusa.</p>
<p>Ealáhus- ja kulturlávdegotti meannudeapmi 15.11.07</p>
<p>Mearkkašupmi <em type="italic">Lávdegoddi, Norgga sámiid riikkasearvvi (NSR) lahtut, Tor Mikalsen ja Per Bjørn Lakselvnes, Bargiidbellodaga sámediggejoavkku (Bb) lahtut Knut Store, Per Edvind Varsi, Henrik Eriksen ja Marit Kirsten Gaup, Åarjel Læstoe (ÅL) lahttu Kirsten Appfjell-Eira, Guovdageainnu johttisámelistu (JSL) lahttu Per A. Bæhr, Dáloniid Listu lahttu Isak Mathis O. Hætta ja Guovddášbellodaga (Sp) lahttu Olaf Eliassen, </em>hálidit oktavuođa ealáhusdoaimmaheaddjiiguin ja eanandoalloeiseválddiiguin. </p>
<p>Lea deaŧalaš ahte Sámediggi oažžu duohta váikkuhanfámu eanandoallopolitihka hábmemii.  Jus galgá lihkostuvvat, de ferte ásahit buori gulahallama boanddaide ja eanandoalloeiseválddiide.</p>
<p>Dát mearkkaša earret eará ahte Sámedikkis galgá leat guovddáš rolla eanandoallošiehtadallamiin.  Ovdal go šiehtadallamat álget, de berre Sámediggi ságastallat Eanandoallo- ja biepmodepartemeantta politihkalaš njunnožiiguin vai beassá ovdanbuktit daid erenoamáš hástalusaid mat gávdnojit sámi guovlluin, ja boktit áddejumi daidda hásttalusaide mat eanadoalus leat sámi ássanguovlluin. Sámedikki vuoruheamit dáid eanandoallošiehtadusa loahppabohtosiin galget leat guovddáš áššin. Ovdal dáid ságastallamiid Eanandoallo- ja biepmodepartemeantain ferte Sámediggi ságastallat sámi ássanguovlluid ealáhusserviiguin.  Buorre oktavuohta ealáhusdoalliiguin lea eaktun dasa ahte Sámedikkis galgá galgá doarvái bures dovdat sámi ássanguovlluid eandoalu hástalusaid. Dávjá lea dárbu gulahallat ealáhusdoalliiguin ja eanandoalloeiseválddiiguin, olggobeale daid jahkásaš eanandoallošiehtadallamiid. Ovdamearkka dihte go áiggeguovdilis láhkaprossessaid oktavuođas.</p>
<p>Lávdegotti ráva:</p>
<p>Lávdegottis eai leat muđui makkárge mearkkašumit dahje evttohusat áššái ja rávve Sámedikki dohkkehit čuovvovačča:</p>
<p>Sámediggi doarju muđui Sámediggeráđi mearrádusevttohusa ja mearkašumiid mat bohte Ealáhus- ja kulturlávdegotti čoahkkimis 12.-14.09.07 ášši 10/07 Sámedikki eanandoallodieđáhus.</p>
</body></document>