<document xml:lang="sme" id="no_id"><header><title/><genre code="admin"/><author><unknown/></author><year>2005</year><wordcount>6772</wordcount><conversion_status type="standard"/><availability><free/></availability><multilingual/><origFileName>http://samediggi.no/content/download/544/4897/version/1/file/S%C3%A1medikker%C3%A1%C4%91i+die%C4%91%C3%A1hus+s%C3%A1mi+m%C3%A1n%C3%A1idg%C3%A1rddiid+birra+%282005%29.pdf</origFileName><parallel_text xml:lang="nob" location="sametingsray=dets_melding_om_samiske_barnehager_2005_.pdf"/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision$; </version></header><body><p>Min mánát- min doaivva- min jietna!</p>
<p xml:lang="sma">Mijjen maanah – mijjen håhkoe – mijjen giele !</p>
<p xml:lang="smj">Mijá máná - mijá doajvvo - mijá jiedna!</p>
<p>Sámedikkeráđi dieđáhus sámi mánáidgárddiid birra 14.04.2005 2</p>
<p><em type="bold">SISDOALLU 1Álggahus </em>4 <em type="bold">2 Duogáš ja ulbmil dieđáhusain </em>4 2.1 Sámedikki mánáidgárdepolitihkka 4 2.2 Láhkavuođđu 4 2.3 Konvenšuvnnat 5 2.4 Sámedikki suohkan- ja mánáidgárdeguossástallan 6 <em type="bold">3 Sámi mánáid bajásšaddaneavttut </em>6 3.1 Mánát mánáidgárddiin 7 3.2 Mánát mánáidgárdesaji haga – iešguđetlágan bajásšaddaneavttut 8 3.3 Mánát geat dárbbašit sierranas heivehuvvon fálaldaga 9 3.4 Sirdit mánáidgárddis skuvlii 9 3.5 Kultuvra 10 3.5.1 Kultuvrralaš máŋggabealatvuođat 10 <em type="bold">4 Mánáidgárddit </em>10 4.1 Sámi mánáidgárdi 10 4.2 Sisdoallu 11 4.3 Giella 12 4.4 Sámi mánáidgárdelistu 2001 ja 2004 12 <em type="bold">5 Mánáidgárddiid ulbmilat </em>14 5.1 Iešguđetlágan hástalusat 15 5.2 Fuomášumit suohkanguossástallamis 15 5.2.1 Giellamovttidáhttin – priváhta ovddasvástádus? 15 5.2.2 Suohkanekonomiija 16 5.2.3 Sierranasdoarjjaga juohkin sámi mánáidgárddiide 17 5.2.4 Olgguldas mearkkat 17 5.2.5 Njuolggadusat mat hehttejit gaskkustit sámi kultuvrra 18 <em type="bold">6 Vuogit </em>18 6.1 Oahppat aktiivvalaš oassálasttimis 18 6.2 Giellaoahpaheapmi 18 <em type="bold">7 Gelbbolašvuohta </em>20 7.1 Bargit 20 7.2 Dárbbut 21 <em type="bold">8 Oahpponeavvut </em>21 <em type="bold">9 Sámedikki bargo- ja vuoruhansuorggit </em>22 9.1 Fierpmádathuksen 22 9.2 Mánáidgárdekonferánsa 22 9.3 Mánáidgárdeáigečála 23 9.4 Sámi oahpponeahtta 23 9.5 Bagadallan 23 9.6 Ovttasbargu 23 <em type="bold">10 Hástalusat </em>24 <em type="bold">11 Doaimmat </em>25 11.1 Sámedikki politihkka 25 11.2 Doarjjaortnegat 25 11.3 Dutkan 25 11.4 Dieđut ja bagádallan 26 11.5 Stipeanda 26 11.6 Vuoruhuvvon doaimmat 26 3 <em type="bold">12 Ekonomalaš ja hálddašan váikkuhusat </em>27 </p>
<p xml:lang="est"><em type="bold">Girjelistu </em>28 4 <em type="bold">1. ÁLGGAHUS </em></p>
<p>Dán dieđáhusa ulbmil lea addit reflekšuvnna ja dialoga, ahte movt olahit politihkkalaš mihtuid buoridit bajásšaddaneavttuid mánáidgárdefálaldagaid bokte. Sámediggi áigu veahkehit ahte sámi mánáid mánáidgárdefálaldagain lea alla dássi, leat doarvái sámi mánáidgárddit, ja maiddái bearráigeahččat ahte rekrutteren oahppan mánáidgárddebargiid geat máhttet sámegiela ja čájehit kultuvrralaš várrogasvuođa, buoriduvvo. Dát lea mávssolaš sihke mánáid giellaovdáneapmái ja kulturmáhttui, mii fas gievrudahttá ahte šaddá oadjebas identitehta mánáin. Mánáidgárddit gaskkustit maiddái kultuvrra muđui servodahkii iežaset barggu bokte. Dan berre ávkkástallat, vai servodat muđui oažžu buoret kulturipmárdusa, ja vai stuora servodat min mánáid buorebut dohkkeha ja gierdá.</p>
<p>Vuođđun dán dieđáhussii lea Mánáidgárdeláhka, Sámediggeplána 2002-2005, Sámedikki strátegalaš plána sámi mánáidgárddiide 2002-2005 ja vásáhusat maid Sámedikkeráđđi lea ožžon barggus mánáidgárdesurggiin jagiin 2002-2004. Sámedikki ulbmil lea ovdánahttit sámi mánáidgárddiid, gos giella- ja kulturovdáneapmi lea guovddážis. <em type="bold">2. DUOGÁŠ JA ULBMIL DIEĐÁHUSAIN 2.1 Sámedikki mánáidgárdepolitihkka </em>Sámediggi čuovvu mánáidgárddiid lágaid ja ulbmiliid maid Stuoradiggi lea mearridan. Sámediggi lea máŋga jagi bargan oažžut sámi kultuvrra mánáidgárddiide ja skuvllaide.Sámediggi cealká </p>
<p>Sámediggeplánas 2002-2005, ahte mánáidgárddiin otná servodagas lea ovddasvástádus leat kulturgaskkusteaddjit. Sámedikki plenum ja Sámedikkeráđđi dat leat mat mearridit rámmaid ja njuolggadusaid mánáidgárdebargguide, ruđaiguin, mat juolluduvvojit jahkásaččat stádabušeahta bokte. <em type="bold">2.2 Láhkavuođđu </em>Vuođđolága § 110a dadjá ahte <span type="quote">“Lea stáhta eiseválddiid geatnegasvuohta láhčit diliid nu ahte sámi álbmotjoavku sáhttá seailluhit ja ovddidit iežas giela, kultuvrra ja servodateallima”</span>. Sámi giellaláhka ráddje sámegiela geavaheami almmolaš doaimmain sámi giellalága hálddašanguovllus. </p>
<p>Dál leat 6 suohkana mat gullet dán ortnegii, geahča 3.5.1 čuoggá. Eambbo suohkanat servet doaivumis maid dán ortnegii maŋŋil. 5</p>
<p>Mánáidláhka cealká ahte váhnemiin dat lea ovddasvástádus máná bajásšaddamis. Soai galgaba mánnáseaskka bajásgeassit dohkálaš vugiin ja atnit sus ovddasmorráša, ja lea maid riekti ja geatnegasvuohta váldit mearrádusaid mánás ovddas.</p>
<p>Dálá Mánáidgárdeláhka cealká ahte sámi mánáidgárddit sámi guovlluin galget huksejuvvot sámegiela ja kultuvrra vuođul. Mánáidgárddiid rámmaplánas lea sierra kápihttal, mii guoskaha sámegiela ja sámi kultuvrra, ja maid sámi mánáidgárddit geavahit.</p>
<p>Mánáidgárddeláhka cealká maid ahte suohkaniin lea ovddasvástádus hukset ja doaimmahit mánáidgárddiid, ja maiddái geatnegasvuohta atnit fuola ahte leat doarvái mánáidgárdesájit suohkanis. Suohkan ja Fylkkamánni leaba mánáidgárdeeiseváldit mánáidgárdelága mielde. Dát mielddisbuktá, ahte suohkanis lea bearráigeahččan- ja bagadallanovddasvástádus báikkálaččat, sihke suohkan- ja priváhta mánáidgárddiide.</p>
<p>Mánáidgárdelága, njuolggadusaid ja rámmaplánaid mielde galget mánáidgárdefálaldagat heivehuvvot guovllu dilálašvuođaide ja dárbbuide, ja nu maiddái sámi mánáid dárbbuide.</p>
<p>Ráđđehus lea ođđa mánáidgárdelága gulaskuddamis 09.11.04 árvalan § 2:s, ahte sámi mánáid mánáidgárdefálaldat galgá huksejuvvot sámegiela ja kultuvrra vuođul, ja § 8:s ahte suohkanis lea ovddasvástádus ahte sámi mánáid mánáidgárdefálaldat huksejuvvo sámegiela ja kultuvrra vuođul. <em type="bold">2.3 Konvenšuvnnat </em></p>
<p>ONa konvenšuvnnas mánáid rivttiid birra (mánáidkonvenšuvdna), maid Norga ratifiserii 1991:s, dadjá 29. artihkkalis 1-c ea.ea. “ <em type="italic">áššeoasálaččat leat ovttaoaivilis, ahte máná oahppu galgá ovddiduvvot iežas kultuvrralaš identitehtas, gielas ja árvvuin”. </em>Artihkkal 30 deattuha ges ahte “ <em type="italic">riikkain, gos leat čearddalaš, oskkolaš dahje gielalaš unnitálbmot dahje álgoálbmot, galgá mánná, guhte gullá dakkár unnitálbmogii dahje álgoálbmogii, oktan joavkkuinis, beassat návddašit iežaset kultuvrra, dovddastit iežaset oskku ja beassat hupmat iežaset giela”. </em>Maiddái ILO konvenšuvdna nr. 169 álgoálbmogiid ja čearddaid birra iešbirgejeaddji stáhtain, maid Norga ratifiserii 1990:s, ja ONa konvenšuvdna siviila ja politihkkalaš rievttit, mat mearriduvvojedje 1966:s, leat guovddážis sámi rivttiid ektui. </p>
<p>ILO konvenšuvdna nr. 169 álgoálbmogiid ja čearddaid birra iešbirgejeaddji stáhtain ja ONa konvenšuvdna siviila ja politihkkalaš rievttit, mat mearriduvvojedje 1966:s, dadjet maiddái ahte namuhuvvon álbmogiid vuođđogiela galgá gáhttet, ovddidit ja geavahit. 6</p>
<p>Dát mielddisbuktá, ahte Norggas lea ovddasvástádus álggahit doaimmaid, nu ahte sápmelaččat sáhttet gáhttet iežaset giela, kultuvrra ja eallinvuogi, mii maid guoská mánáidgárddiide.</p>
<p>Sámedikki ovddasvástádus lea hálddašit sierra doarjaga sámi mánáidgárddiide. Dán čuovvu doarjagiid juolludit ja bearráigeahččat, ja čuovvolit doarjjavuostáiváldiid. Dán oktavuođas fállojuvvo fágalaš bagadallan sihke ovttaskas mánáidgárddiide ja suohkaniidda. <em type="bold">2.4 Sámedikki suohkan- ja mánáidgárdeguossástallan </em></p>
<p>Sámedikki várrepresideanta lea finadan sámi mánáidgárddiin ja mánáidgárddiin, gos leat sámi mánát, mánágárdeeaiggádiid luhtte ja suohkaniin. Ulbmil guossástallamiin lea leamaš oahpásnuvvat ja oažžut dieđuid mánáidgárddiid birra, ja makkár dárbbut ja hástalusat sis leat.</p>
<p>Dábáleamos dárbbut ja hástalusat leat movt nannet sámegiela ja kulturdoaimmaid mánáidgárddiin ja suohkaniin.</p>
<p>Sámediggi lea 2002 – 2004 áigodagas finadan eanas sámi mánáidgárddiin Norggas.</p>
<p>Várrepresideanta lea dán oktavuođas fitnan ovtta dahje eanet sámi mánáidgárddis juohke suohkanis. Čoahkkimiidda leat mánáidgárddebargit, váhnemat ja eaiggádat searvan. Čoahkkimiin leat goabbatbealát dieđut ovdanboahtán ja leat digáštallan áigeguovdilis čuolmmaid.</p>
<p>Várrepresideantta guossástallanmátki lea maid duogážin dán dieđáhussii, ja čoahkkáigeassu mátkis boahtá dieđáhusa 5. čuoggás <em type="italic">Mánáidgárddiid mihttu </em>. 3. </p>
<p xml:lang="deu"><em type="bold">SÁMI MÁNÁID BAJÁSŠADDANEAVTTUT </em></p>
<p>Olgguldaseavttut sámi bajásšaddamis ja eallimis leat iešguđetláganat, go mis leat máŋga iešguđetlágan sámi servodaga mas eallit. Danne lea hástalussan oahpásnuvvat eará ge sámi servodagaide, go dás mas ieža orrut ja oassálastit. Davvi-Norgga rittuin ja lullelis Norggas, leat sápmelaččat unnitlogus, ja danne lea bahát jávkat lagasbirrasis. Bisuhit giela, go orru olggobealde guovlluid gos sámi giella lea nanus, lea leamaš váttis dássažii, vaikko sáhttáge ealli kultuvra leamaš siskkobealde bearraša, sogaid ja muđui sápmelaččaid gaskkas. Kultuvrralaš dajaldagat rivdet maiddái, vaikko guđe sámi servodagas orošii, danne go sápmelaččat, seammaládje go earátge, leat eambbo gávpotluvvan. Kultuvrralaš dajaldagat, sidjiide geat leat apmásat sámi kultuvrii, dávjá eai oidno. Danne gáibiduvvo rávisolbmuid bealis oaidnit 1 dan kultuvrra mas sámi mánát bajasšaddet. 1 oaidnit golmma iešguđetládje: <em type="italic">jápma geahčastat </em>, de ii oainne makkárge sámi kultuvrra. <em type="italic">Oahpatmeahttun geahčastat </em>, de oaidná ahte dás lea juoga maid riekta ii dieđe mii lea, ja sáhkkivuođain jearahišgoahtá. <em type="italic">Oahppan geahčastat </em>, de diehtá maid oaidná (Jakob Meløe,1979) 7 </p>
<p>Dat guoská earenoamážiid sidjiide, geat orrot olggobealde, muhto maiddái sidjiide, geat leat kultuvrra siskkobealde, go doppe sáhttet leat oaidnetmeahttun mearkkat <em type="italic">2. </em>Váhnemiidda sáhttá leat hástalus oažžut oadjebas sámi identitehta mánáide, go stuoraservodat <em type="italic">ii oainne </em>sámi servodaga, nugo mii sámiid bealis vuorddášeimmet, dahje lagasbiras ii doarjjo ovttaskas sápmelačča gullevašvuođa sámi servodahkii. </p>
<p>Ovdal bajásšadde mánát ruovttuin, gos fuolkkit, gáimmit, risttváhnemat, ja maŋŋil maid skuvlaoappát/vieljat ledje lahkosis. Sii veahkehedje váhnemiid válljet buriid ovdagovaid iežaset mánáide. Go válljii nama, fáddariid ja sohkagullevašvuođa mánáide, de sáhtii stivret sosiáliserema ja identitehtaovdaneami dego čiegus vugiin.</p>
<p>Rávisolbmuid barggut ja doaimmat ledje mánáid bajásšaddan rámmat ja nu ledje mánát ovttastuvvon rávisolbmuid máilbmái. Fysalaš lagasvuohta rávisolbmuid bargguide ja go rávisolbmot ledje ovdagovvan, de lei vejolaš oažžut dábálaš bajásgeassima.</p>
<p>Dál lea sosiáliseren ja bajásgeassin sirdon institušuvnnaide, nugo omd. mánáidgárdái ja skuvlii, maiddái sámi servodagas. Dáin institušuvnnain lea álgu ja árvovuođđu boahtán eará servodagas. Danne lea stuora hástalus hukset sámi mánáidgárddiid ja skuvllaid, ii dušše álggaheami ektui, muhto maiddái hábmet sámi sisdoalu dohko. Oahppan mánáidgárddebargit, geat máhttet sámegiela ja dovdet sámi kultuvrra, leat leamaš váilevaččat, ja dat lea dahkan barggu váddáseabbon. Nu lea ain eanas mánáidgárddiin miehtá Norgga. <em type="bold">3.1 Mánát mánáidgárddis </em>Stuoradiggedieđáhus nr. 30 <em type="italic">Kultur for læring </em>deattuha ahte “ <em type="italic">mánáidgárdi lea mávssolaš vuođđu eallima oahppamii”. </em>Sámi mánát, geat eai beasa sámi mánáidgárddiide, besset dáru mánáidgárddiide, seammaládje go eará mánát ge. Dáru mánáidgárddit eai váikkut mánáid sámegiela ja kultuvrra ovdáneapmái. Dát sáhttá mielddisbuktit, ahte máná ovdáneapmi muosehuvvá, go mánná mánáidgárddis luvvejuvvo eret ruovttu birrasis. Nu dáhpáhuvvá, vaikko dáru mánáidgárddiin maid lea vejolašvuohta Sámedikkis ohcat ruđaid eatnigiela oahpaheapmái sámegillii, jus čalmmustáhttet, ahte mánáidgárddis oahpahuvvo sámegiella ja kultuvra, ja gos bargit hálddašit sámegiela. </p>
<p>Sámi váhnemat sáhttet válljet, ahte ohcet go mánáideaset sámi dahje dáru mánáidgárddiide, jus guovllus gos orrot, lea sámi mánáidgárdi. Dat čuovvu sihke váhnenrievttis, mánáidkonvenšuvnnas ja Unesco-konvenšuvnnas, vai ii leat vealaheapmi oahpahusas. 2 oaidnetmeahttun mearkkat – oahppan mearkkaid čađa sáhttá massit dieđu, go de ii dovdda detáljaid. 8</p>
<p>Vuosttaš sámi mánáidgárdi Norggas álggahuvvui Guovdageidnui 1969:s. Sámi mánáidgárdefálaldat lea eanet aht eanet bivnnut šaddan, earenoamážiid guovlluin gos váhnemat dárbbašit veahki ja doarjaga giela árvvosmáhttit ja ovddidit sosiála máhtu, ja gos mánát ožžot álbmogii gullevašvuođa ja sámi identitehta nannejuvvo.</p>
<p>Doaibmi mánáidgárddin lea sámegiella beaivválašgiellan, ja leat doaimmat mat leat čatnon sámi kultuvrrii ja sámi árbevieruide. Dat lea daid njuolggadusaid mielde , ahte heivehit mánáidgárddiid rámmaplána báikkálaččat, maid dat guhtta giellalága suohkana leat ráhkadan. Go oahpponeavvut, mat dohkkejit gielalaš ja kultuvrralaš árvvosmáhttimii váilot ja oahppan sámegielat bargit váilot, de daguha dát liigebarggu ja hehttejumiid. <em type="bold">3.2 Mánát mánáidgárdesaji haga – iešguđetlágan bajásšaddaneavttut </em></p>
<p>Eai buot sámi mánáin beasa sámi mánáidgárdái. Mánná gii ii leat sámi mánáidgárddis, massá mávssolaš giellaárvvosmáhttin arena, juoga mii sámi mánáidgárdi lea. Earenoamažiid dakkár guovlluin gos váhnemat eai sáhte leat doarvái buori giellaárvvosmáhttin, go eai máhte sámegiela. Sámi giellaárvvosmáhttin sáhttá dagahit, ahte sámegiela vállje vuosttaš- dahje nubbingiellan, go skuvlii álgá. Sámi mánáide ja nuoraide galgá sihkkarasttot buorre ja oadjebas bajásšaddan- ja eallindilli. Dát mielddisbuktá ahte buohkain galget ovttaárvosaš fálaldagat ja vejolašvuođat jfr. <span type="quote">“Sámi bajásšaddan, Fálaldagaid birra sámi mánáide ja nuoraide”</span>, maid Mánáid- ja bearašdepartemeanta searválaga Sámedikkiin lea olggosaddán 2003. Mát leat ovttaárvosaš fálaldagat ja vejolašvuođat sámi mánáide, dán ektui mii dáčča mánáin ja nuorain lea, dán ferte Sámedikki politihkka čalmmustáhttit. </p>
<p>Sámi váhnemat leat oaidnán dárbbu ásahit váhnenfierpmádaga. Sivvan dasa lea go vásihit ahte rievttit leat bearrašiid priváhta vuostálastin, ahte oažžut mánáideaset sosiálalaš, kultuvrralaš ja gielalaš doaimmaid, sihke mánáidgárdái ja eará oktavuođaide. Dát mearkkaša ahte sámi rivttiid lea váttis oažžut dohko gos sápmelaččat orrot.</p>
<p>Mánát ja nuorat leat boahtteáiggi sámi kulturguoddit, hálddášeaddjit ja gaskkusteaddjit.</p>
<p>Váhnemiid válljen, oktavuohta sogaiguin ja eará rávisolbmuiguin, ožžot sii gullevašvuođa sámiservodahki ja muđui stuoraservodahkii. Sii ožžot iešguđetlágan oktavuođaid sámi árvvuide, árbevieruide ja norpmáide, go leat iešbirgejeaddji olmmožin šaddan. Váhnemat dárbbašit doarjaga 9 sihke almmolaš ja lagasbirrasin, mat leat positiivvalaččat sámivuhtii. Dat nannešii sámi mánáid identitehta.</p>
<p>Dál lea eará máilbmi sámi mánáin ja nuorain, go dat mii váhnemiin lei. Sosiáliserenarena gilvala nášunála ja gaskariikkalaš mediáin. Sámegiella árvvosmáhtte dávjá unnán go gilvala eará gielaiguin.</p>
<p>Danne fertejit sámegiel mediafálaldagat ovddiduvvot, nannejuvvot ja heivehuvvot dálá mánáide ja nuoraide. <em type="bold">3.3 Mánát geat dárbbašit sierranas heivehuvvon fálaldaga </em></p>
<p>Sámi mánát dárbbašit maid sierranas heivehuvvon fálaldagid mánáidgárddis. Sápmelaččaid árgabeaivi lea dál nu, ahte jus veahki dárbbaša, de deaivida dáčča veahkkeapparáhtain, mas lea dáčča jurddašanvuohki. Diekkár dilálašvuođain lea sápmelaš eambbo hearki go earát, go lea unnitlogu olmmoš. Danne lea dárbbašlaš ahte lea buorre earenoamášpedagogalaš máhttu, ja ahte veahkit leat dihtomielalaččat máná kultuvrralaš oktavuhtii, vaikko vel mánná ja váhnemat hupmetge dárogiela. Iskkadeamit 3 leat čájehan, ahte áššedovdit eai vuhtiiváldde dan ahte sámi máilbmi lea earalágan go dáččamáilbmi. Dát sáhttá dagahit eahpeluohttámuša veahkkeapparáhtti váhnemiin/ovddasteddjiin. Dat dagaha máná ovdii, gii dárbbaša fálaldatveahki oažžut, mii lea ovttaárvosaš dáččamánáid ektui. Vai duhttada mánáid dárbbuid, berre dáčča veahkkeapparáhtta šaddat eambbo dihtomielalaš iežaset sajádagas. Danne lea dárbu ahte eambbo sápmelaččat spesiáliserejit iežaset oahpu. <em type="bold">3.4 Sirdit mánáidgárddis skuvlii </em></p>
<p>Vuođđoskuvlla oahppaplána ja rámmaplána deattuheaba goappašagat ahte formaliseret mánáidgárddi ja skuvlla ovttasbarggu, vai sihkkarasttá mánnái buori sirdima.</p>
<p>Mánáidgárdefálaldagain árvvosmáhttojuvvo mánáid giella dál nu bures, ahte nagodit sámegiela váldit vuosttaš dahje nubbingiellan. Vai giella galgá viidásit árvvosmáhttojuvvot, go mánná stuorru ja skuvli álgá, de lea dál hástalus ahte skuvllas leat doarvái sámegielat oahpaheaddjit ja oahpponeavvut. Earenoamážiid olggobealde sámegiela hálddašanguovlluin, lea várra ahte giellaovdáneapmi bisána jus ii leat vuogas dahje várrogas sirdin mánáidgárddis skuvlii. Buot eallima sirdimin lea várra. Vai mánát besset ovdánit, de berre jođánit bargat dan alá, ahte mánáid giella ja kultuvra joatkašuvvá, mánáid iežaset dásis, maiddái vuođđoskuvllas. 3 Hjelp i kontekst v/ G. Dunfjeld 10 <em type="bold">3.5 Kultuvra </em></p>
<p>Kultuvra lea doaba objektiivvalaš eavttuid haga, ja sáhttá ipmirduvvot jurddan, máhttun ja čehppodahkan, maid ovtta servodaga miellahtut leat oamastan alcceseaset. Lea systema, mas leat ideat, árvvut, norpmat, kodat ja symbolat, maid olmmoš árbe ovddit buolvvas ja maid geahččala viidásit fievrredit – dávjá veahá rievdan - boahtte bulvii (Klausen 1992). Kultuvra lea vásáhusaid ja máhtu supmi, maid mii olbmot háhkat alcceseamet sosialiserema bokte, ja go leat oassin servodagas. Servodat mas mii leat, boahtá čađat rievddadit dan dáfus gos riikkas mii orrut ja goas mii leat doppe. Danne leat erohusat das maid oahppat ovtta ja seamma servodagas. <em type="bold">3.5.1 Kultuvrralaš máŋggabealátvuođat </em></p>
<p>Boaresáiggis juo leat sápmelaččain leamaš iežaset ássanguovllut, mat geográfalaččat sisttisdollet davvisámi, julevsámi ja lullisámi giellaguovlluid. Dieid guovlluid sáhttá lohkat, ahte leat doalahuvvon, vaikko leat unnit viidodagas dál. Dasa lassin orrot sápmelaččat gávpogiin.</p>
<p>Gávpotsápmelaččat bohtet iešguđet sájis Norggas, geain sáhttet leat iešguđetlágan čatnašumit sámi gillii ja kultuvrii. Sápmelaččat leat hágganan miehtá riikka. Eanas oassi orrot siskkobealde dan guhtta suohkana mat leat nugohčoduvvon sámegiela hálddašanguovlu, ja dat guhtta suohkana leat Unjárga, Deatnu, Porsáŋgu, Kárášjohka, Guovdageaidnu ja Gáivuotna. Dán guovllus leat sápmelaččat dáččaid ektui májoritehta álbmot, muhto liikká leat dain suohkaniin iešguđetlágan servodat. Muhtin suohkanin lea sámegiella oidnosis ja ealli, mii adno sihke priváhta ja almmolaš oktavuođain, ja eará suohkaniin dušše priváhta oktavuođain. Sámegiela hálddašanguovlluin leat almmolaš bálvalusfálaldagat eanas heivehuvvon sámegielagiidda mánáidgárddiin, skuvllain ja eará dearvvašvuođa- ja sosiála fálaldagain.</p>
<p>Lea mávssolaš, ahte sámi mánát ožžot vejolašvuođa oahppat iežaset lagas kultuvrras, vaikko gos riikkas orošedje, seammás go ohppet veahá earáid árbevieruin, árvvuin ja norpmain. <em type="bold">4.MÁNÁIDGÁRDDIT 4.1 Sámi mánáidgárdi </em></p>
<p>Sámi mánáidgárddiid ulbmil lea vuosttažettiin nannet ja ovddidit mánáid giela ja kultuvrra.</p>
<p><em type="italic">Mánáidgárddi rámmaplánas, </em>s. 87 definere Mánáid- ja bearašdepartementa čuvvovaččat mii sámi mánáidgárdi lea: “ <em type="italic">Sámi mánáidgárdi lea mánáidgárdi gos leat sámi sogat mánát – sámit:. Mánáidgárddi ulbmil lea nannet mánáid sámi identitehta ovddidettiin sámegiela geavaheami ja gaskkustettiin sámi kultuvrra. Mánáidgárddi jođihit sámi pedagogalaš bargit.” </em>11 </p>
<p>Norggas leat sámi mánáidgárddit Finnmárkkus, Romssas, Nordlánddas, Davvi-Trøndelágas,</p>
<p>Hedmárkkus ja Oslos. Dasa lassin leat sámi mánát dáčča mánáidgárddiin iešguđet sájiin riikkas, gos mánát ožžot fálaldaga oahppat sámi giela ja kultuvrra birra. Eanas sámi mánáidgárddit leat suohkana mánáidgárddit, muhto leat maid soames priváhta sámi mánáidgárdditge. <em type="bold">4.2 Sisdoallu </em></p>
<p>Sámi mánáidgárddit leat ásahuvvon, vai mánáidgárddis lea sámi sisdoallu. Stuora oassi dan sisdoalus lea mearriduvvon mánáidgárddiid rámmaplánas. Rámmaplánas ii leat ollasii sisdoallu plánejuvvon, juoga maid ferte báikkálaččat dahkat. Juohke mánáidgárdi galgá temábargguid hábmet báikkálaččat ja deattuhit guovllu kultuvrra mánáidgárddis. Sámi mánáidgárddiid deháleamos bárgu lea sami giela ja kultuvrra birra oahpahit. Sámi kultuvrras leat oaidnetmeahttun, oainnus ja olgguldas mearkkat, nugo omd. giella, bivttasárbevierut, servvoštallan, biebmovierut, duodji (dakko bokte dáidda), luohti ja sámi musihkka, nammavierut ja ealáhusat. Sámi kultuvrras eai leat dušše materiálalaš oasit, muhto maiddái árvonorpmat, jurddašanvuohki, gullevašvuođadovdu ja oktasaš historja ja duogáš. Buot dáid galgá mánáidgárdi oahpahit mánáide, dakkár vugiin, ahte mánát ožžot positiivvalaš oainnu sámivuhtii, nu ahte sáhttet leat gábat, go leat sápmelaččat.</p>
<p>Rámmaplána geatnegáhttá, ahte mánát ožžot hárjáneami buot dan viđá fágasuorggis, mat plánas leat namuhuvvon. Čuovvovaš vihtta fágasuorggi leat plánas: 1.</p>
<p>Servodat, oskku ja etihkka 2.</p>
<p>Giella, teaksta ja gulahallan 3.</p>
<p>Estehtalaš fágat 4.</p>
<p>Luondu, biras ja teknihkka 5.</p>
<p>Rumašlaš doaibma ja dearvvašvuohta</p>
<p>Dasa lassin namuha rámmaplána čieža váldočuoggá, masa sámi mánáidgárddit galget hukset doaimmaset, mat leat: 1. Nannet ja ovddidit sámiid oktiigullevašvuođadovddu 2. Oahpahit mánáid árvvus atnit sámi kultuvrra girjáivuođa 3. Oahppat iežas báikkálaš kultuvrra ja váldit sámi lagašbirrasa oassin mánáidgárdái 4. Ovddidit luonddu ja birrasa árvvus atnima 5. Aktiivvalaččat bargat ovttas ruovttuiguin 6. Sohkabeliid dásseárvu 12 7. Ovddidit eará kultuvrraid ja eallinvugiid árvvus atnima</p>
<p>Máŋga sámi mánáidgárddi barget gávcci jagiáiggi kalendariin; dálvi, giđđadálvi, giđđa, giđasgeassi, geassi, čakčageassi, čakča ja čakčadálvi. Go jagiáiggi kalendara atná plánedettiin, de sáhttá bidjat doaimmain sihke dan čieža váldočuoggás ja dan viđa fágasuorggis mii rámmaplánas namuhuvvo. <em type="bold">4.3 Giella </em></p>
<p>Mánáidgárdefálaldagat leat iešguđetláganat báikkis báikái. Leat sámi mánáidgárddit gos lea sámegiella ja/dahje dárogiella váldogiellan dahje sihke dárogiella ja sámegiella váldogiellan, muhto mas lea sámi sisdoallu. Dasa lassin leat sámi mánát dáčča mánáidgárddiin, gos lea dárogiella váldogiellan ja huksejuvvon dáččakultuvrra alá.</p>
<p>Ferte vuođu váldit máná gielladilálašvuođas, go bidjá ulbmiliid ahte movt geavaha ja nanne sámi giela. Rámmaplána mielde galgá juohke mánná oažžut mánáidgárdefálaldaga, mii lea heivehuvvon máná gielladilálašvuhtii, nu ahte nannešii sámi giellageavaheami. 2004 lea Sámedikkis čuovvovaš listu, ahte man ollu mánát ledje mánáidgárddiin, maidda</p>
<p>Sámediggi lea ruđaid juolludan;</p>
<p>Dávvisámi mánát mánáidgárddis: 913 máná</p>
<p>Julevsámi mánát mánáidgárddis: 8 máná</p>
<p>Lullisámi mánát mánáidgárddis: 19 máná</p>
<p>Supmi 940 máná</p>
<p>Eambbo giela birra lea čuoggás 6.2 Giellaoahpaheami. <em type="bold">4.4 Sámi mánáidgárddiidlistu 2001as ja 2004is </em></p>
<p>Mánáid-</p>
<p>Sámi</p>
<p>Mánáid-</p>
<p>Sámi gárddit mánát gárddit mánát</p>
<p>Suohkanat 2001 2001 2004 2004</p>
<p>Guovdageaidnu 10 143 8 143</p>
<p>Kárášjohka 5 149 5 163</p>
<p>Deatnu 6 116 6 134</p>
<p>Porsáŋgu 9 217 9 203</p>
<p>Unjárga 1 38 1 7 13</p>
<p>Gáivuotna 4 75 4 83</p>
<p xml:lang="fkv">Romsa 1 15 5 32</p>
<p>Áltá 3 91 4 37</p>
<p>Loabát 1 13 1 11</p>
<p>Čáhcesuolu 1 56 1 10</p>
<p>Engerdála 1 9 1 4</p>
<p>Skánit 1 18 1 21</p>
<p>Divttasvuotna 1 14 1 8</p>
<p xml:lang="hbs">Oslo 1 12 1 21</p>
<p>Ráisa 1 16</p>
<p>Snoasa 1 14</p>
<p>Dáčča mánáidgárddit, main lea sámi oahpahus: Árbordi*4 1 2</p>
<p xml:lang="nno">Rennebu* 1 2</p>
<p>Málatvuopmi* 1 1</p>
<p xml:lang="smj">Gála* 1 3</p>
<p xml:lang="nob">Harstad* 4 6</p>
<p>Fálesnuorri* 1 4</p>
<p>Mátta-Várjjat* 4 20</p>
<p>Omasvuotna* 1 1</p>
<p>Sálát* 1 1</p>
<p>Submi 45 966 65 940</p>
<p>Sámi doarjaga 2001 2004 submi 5.923.776 ruvnno 8.108.833 ruvnno</p>
<p>Sonjatun mánáidgárdi Ráissas, Stubben mánáidgárdi Čáhcesullos, Gimle mánáidgárdi Romssas ja</p>
<p>Nyland mánáidgárdi Álttás leat dáčča mánáidgárddit, main leat sámi ossodagat.</p>
<p>Muhtun mánáidgárddiin lea unnon mánnálohku, muhto ođđa mánáidgárddiid ásaheami geažil lea ollislaš lohku goitge leamaš dásset. Sámediggi ii leat árvvoštallan man muddui reaidadoarjja lea váikkuhan sámi mánáid logu unnideapmái mánáidgárddiin. Dan livččii gelddolaš iskat lagat go heive. 4</p>
<p>Mánáidgárddit, main lea násti, leat dáčča mánáidgárddit gos leat sámi mánát, ja ožžot ruhtadoarjaga Sámedikkis sámegiel oahpaheapmái. 14</p>
<p>Sámi mánáidgárddiin ii leat guhkes árbevierru ja historjá. Dan rájes go vuosttáš sámi mánáidgárdi ásahuvvui 1969:s, leat dál oktiibuot 46 sámi mánáidgárddi Norggas. Dain leat 42 čielga sámi mánáidgárddi, ja njeallje sámi ossodaga dáčča mánáidgárddis. Oktiibuot leat sulli 940 máná dain mánáidgárddiin.</p>
<p>Muhtin sámi mánát orrot guovlluin gos ii leat vuođđu ásahit sámi mánáidgárddi. Doppe leat máŋga sámi máná dáčča mánáidgárddiin. 2005:s juolluda Sámediggi ruđaid 19 dáčča mánáidgárdái, gos leat sámi mánát. Leat mánáidgárddit, mat áigot nannet sámi mánáid giela. Doarjja galgá earret eará gokčat sámegielat bargiid bálkká.</p>
<p>Sámi servodat lea rievdan oanehis áiggis. Orru ahte dát rievdan lea mannan bures. Váilevaš dutkan ja statistihkka mielddisbuktá ahte mis lea unnán diehtu movt servodatrievdan lea čuohcan sámi mánáid bajásšaddaneavttuide.</p>
<p>Sámediggi hálddaša doarjagiid sámi mánáidgárddiide Norggas. Dát mielddisbuktá ahte Sámedikkis lea ovddasvástádus bearráigeahččat, ahte sámi mánáidgárddiin mat ožžot doarjaga, leat njuolggadusat mat vástidit doarjaga juolludaneavttuid, ja ahte sii čuvvot daid. 2004:s juolludii Sámediggi 750.000 ruvnno prošeaktaruhtan sámi mánáidgárddiide. Oktiibuot ledje ohcamušat 2 miljovnna ovddas. Sámediggi juolludii 600.000 ruvnno pedagogalaš ávdnasiidda/ oahpponeavvuide.</p>
<p>Doarjja lea lassánan 2001:s gitta 2004 radjái, sivas go sámi mánáidgárddit leat lassánan ja go juolluduvvo eambbo ruhta stádabušeahtas. 2004:s lasihii Sámediggi doarjaga. <em type="bold">5. MÁNÁIDGÁRDDIID ULBMIL </em>Sámi mánáin lea vuoigatvuohta oažžut mánáidgárdefálaldaga, mii lea seammaárvosaš go dat maid dáčča mánát ožžot. Sámi mánáidgárddiid guovddáš doaibma lea oahpahit giela ja gaskkustit kultuvrra mánáide, doarjundihte mánáid identitehta vuođu. Dán doaimma fertejit mánáidgárddit duođas váldit ja dihtomielalaččat bargat dan ala buoremus lági mielde. Dát mielddisbuktá ahte go mánáidgárdi lea sámegiela oahppoarena, de fertejit iešguđetlágan gielladoaimmat mat rievddadit báikkis báikái leat guovddážis. Stuorimus hástálus lea guovlluin gos sámegiella ii leat beaivválašgiellan, ja gos leat unna giellabirrasat. </p>
<p>Sámediggi álggahii viđa jahkásaš giellamovttiidahttinprošeavtta Elgå Bajásšaddanguovddážis Engerdála suohkanis. Dán radjái leat positiivvalaš bohtosat leamaš prošeavttas. Mánát gein lea 15 lullisámegiella vuosttašgiellan, leat lassanan. Dán doaimmas lea leamaš ávki, ja duođašta, ahte jus áigu nannet giela guovllus gos giella lea gosii oalát jávkán, de ferte bidjat johtui earenoamáš doaimmaid, vai lihkostuvvá.</p>
<p>Mánáidgárddis oahppá geažosáiggi. Mánát ohppet go ovttasdoibmet eará mánáiguin ja rávisolbmuiguin mánáidgárddis. Mánát ohppet stoahkamis ja árgabeaidilis. Mánáidgárddis leat maid eará formálalaš oahppandilálašvuođat, mat leat čadnon fáddáide. Oahppan mánáidgárddis ferte leat hui lahka stoahkama ja fuolalašvuođa, ja leat oassin bajásgeassimis. Buoremusat oahppá vásáhusaiguin. Danne leat mánáidgárddis bargovuogit guovddážis. Árbevirolaččat leat mánát oahppan praktihkalaš barggu oktavuođas, ja buoremusat ohppet go ieža servet bargui.</p>
<p>Mánáidgárdi ferte heivehit árgabeaivvi nu ahte mánát besset oassálastit praktihkalaš barggus, sihke oahppama dihte ja vai vásihit ahte sii leat oassin dan oktavuođas. Sin oassi barggus ii ábut leat dušše máhkaš bargu, muhto leat ávkin. Mánáidgárddebargit fertejit leat diđolaččat movt ođđaáigásaš servodat sáhttá báidnit. Mánáidgárddebargit ja váhnemat berrejit digaštallat čuolmmaid birra, mat čuožžilit go mánát báinnahallet mediai ja muđui stuoraservodahkii. <em type="bold">5.1 Iešguđetlágan hástalusat </em></p>
<p>Sápmelaččat orrot miehtá Norgga. Liikka geavahuvvo giella iešguđetládje ja rievddada báikkálaš historjjá ektui. Máŋga mánáidgárddi vásihit ahte sámegielas ii leat stahtus lagasbirrasis, iige mánáidgárddi váhnemiid gaskkas. Eaige muhtin báikkiin leat báikkálaš eiseváldit ge nu positiivvalaččat sámivuhtii. Vaikko ii sáhte dáhkidit ahte leat njuolgut negatiivvalaččat ge, muhto mánáidgárddis mearkkašit dan go maŋidit áššiid, unnán beroštit ja láivvet čuovvolit áššiid.</p>
<p>Mánáidgárddiid hástálusat, mat dieđáhusas ovdanbohtet, leat dieđuid ja signálaid vuođul, maid Sámediggi lea čohkken finadettiin sámi mánáidgárddiin. <em type="bold">5.2 Fuomášumit suohkaniin finadeamis </em>Sámedikkeráđi vásáhusaid vuođul mánáidgárdeguossástallámis, geahča č 2.4, leat dá muhtun čuolmmat mat bohte ovdan máŋgga suohkanis. <em type="bold">5.2.1 Giellamovttiidáhttin – priváhta ovddasvástádus? </em></p>
<p>Eanas sámi mánáidgárddiid stuorimus hástalus lea oažžut mánáid beaivválaččat hupmat sámegiela, ja earenoamážiid go stohket. Hástalusat leat čadnon mánáid iežaset gillii ja ruovttugillii, ja sámegielat bargiide ja sin giellamáhttui. Stuorimus hástalus lea oažžut bissovaš sámegielat máhtu mánáidgárddiide. Go váilot sámegielat mánáidgárdebargit, de mielddisbuktá dát heajut 16 giellafálaldaga mánáide. Danne fertejit leat eambbo go okta bargi gii hálddaša sámegiela. Muhtin mánáidgárddiin leat buot bargit sámegielagat. Dat leat eanas mánáidgárddit Guovdageainnus ja</p>
<p>Kárášjogas, soames Deanus ja Porsáŋggus, ja sámi mánáidgárddit Oslos, Romssas ja Álttás. Eanas dain eará sámi mánáidgárddiin leat dávjá unnán bargit geat hupmet sámegiela, ja earát fas eai hálddaš sámegiela njálmmálaččat. Nu fertejit bargit hupmat eanas dárogiela bargobeaivvis. Dán gullet mánát, ja báinnahallet dainnalágiin ahte sámegiela hupmá dušše vissis dilálašvuođain, iige muđui. Okta sámegielat bargi lea buoret go ii oktage, muhto dat dilli váibada su dahje daid soapmasiid, geat máhttet giela. Sámegielat bargit dovdet ahte giellaoahpaheapmi šaddá ovttaskas bargi persovnnalaš ovddasvástádussan, mii lea stuora noađđin bargái. Sii dovdet ahte lea sin ovddasvástádus ja dušše sin duohken, jus sámegiella galgá gullot ja geavahuvvot mánáidgárddis.</p>
<p>Leat signálat boahtán, ahte eará mánáidgárddebargit ja jođiheaddjit duvdet alddineaset dán eret sámegielat bargiide, dihtomielalaččat dahje fuomáškeahttá. Okta váttisvuohta mii deattuhuvvo, go dušše okta bargi hálddaša sámegiela, lea ahte šaddá hui ollu persovnna duohken. Jus bargi, geas lea sámegiel ovddasvástádus mánáidgárddis, ii leat barggus, de bisána buot. Dávjá ii biddjo sadjásaš ge su sadjái. Okta sivva sáhttá leat, ahte lea váttis oažžut sámegielat sadjásašbargi. Máŋga váhnema oaivvildit, ahte sii fertejit bearráigeahččat vai sámegielfálaldat ásahuvvo, doalahuvvo ja viidásetfievrriduvvo. Dát gártá lossadin ja dego lassibargun, go leat mánát mánáidgárddis, gos leat sámi mánát.</p>
<p>Máŋgga mánáidgárddis lea dárogiella stoahkangiellan. Mánát hupmet sámegiela gaskkaneaset go cuiggohallet. Ollu mánáidgárddit oidnet goitge bohtosiid, go dihtomielalaččat leat bargan dan guvlui máŋga jagi. Orru leamen nu ahte muhtin mánáidgárddit lihkostuvvet giellabargguin buorebut go earát. Bargiid ja váhnemiid guottut sáhttet leat dasa sivvan. Muhtin mánáidgárddiin eai leat nu čielgasit gohččon mánáid, bargiid ja váhnemiid hupmat sámegiela. Eará mánáidgárddit ges leat čielgasit dieđihan váhnemiidda, ahte eai nagot doalahit dahje oahpahit mánáide sámegiela jus váhnemat eai leat searvvis hupmame giela mánáiguin. Ollu mánáidgárddit leat digaštallan giellagažaldaga ja šaddan ovttaoaivilii, ahte geatnegahttet bargiid hupmat duššefal sámegiela. Earát eai ges leat háliidan geange geatnegahttit. Makkár mearrádusa mánáidgárddit dahket, vuolgá das gos mánáidgárdi lea, makkár gelbbolašvuohta bargiin lea, ja makkár váhnenjoavku/ mánnájoavku mánáidgárddis lea. <em type="bold">5.2.2 Suohkanekonomiija </em></p>
<p>Mánáidgárddelágas lea suohkaniin bearráigeahččan- ja bagadallanovddasvástádus buot suohkana mánáidgárddiin. Suohkanekonomiija Norggas lea ollu hedjonan dan maŋemus áiggis. Dat lea 17 čuohcan sihke suohkana ja priváhtamánáidgárddiid ekonomiijai. Máŋga suohkana leat heaittihan hálddahuslaš gaskalađđasa mánáidgárddi ja ráđđeolbmá gaskkas, ja ráđđeolbmá bargiin váilu mánáidgárdde fágalaš máhttu. Dat fas lea mielddisbuktán, ahte lea váddásit oažžut fágalaš bagadallama suohkanis ja lea šaddan unnit oktiiheiveheapmi mánáidgárddedoaimmain báikkálaččat. Heajos suohkanekonomiija dovdo maid das go oastimat ja bargiid gelbbolašvuođalokten lea unniduvvon. Sámediggi vávjá dán go muhtun mánáidgárddit váldet oktavuođa ja jearahit ruđaid, vai besset oastit rusttegit, nugo omd. dihtorrusttegiid. Leat máŋga mánáidgárddi, main lea nu unnán ruhta, ahte eai nagot searvat fierpmádatčoahkkimiidda ja konferánssaide. <em type="bold">5.2.3 Sierranasdoarjaga juohkin sámi mánáidgárddiide </em></p>
<p>Máŋga mánáidgárddi, mat lea olggobealde hálddašanguovllu, oaivvildit ahte sii ožžot beare unnán doarjaga Sámedikkis. Sii oaivvildit ahte dáin mánáidgárddiin leat stuorit golut sámegielaoahpaheamis, go mánáidgárddiin gos lea nanu giella. Máŋga mánáidgárddi ja suohkana leat Sámedikki dáhtton veardidit livččii go eará vuohki movt juohkit doarjaga. Sii oaivvildit ahte galggašii eambbo ruhta guovlluide gos giella ii leat nanus, go Guovdageainnu ja Kárášjoga mánáidgárddiide. Mánáidgárddit olggobealde dien guovtti suohkana, hálidit lasi doarjaga go sii oaivvildit alddineaset eambbo goluid sámegiela oahpaheamis. Lassin oaivvildit ollu mánáidgárddit, ahte fertejit oahpahit, doarjut, ja dieđuid juohkit váhnemiidda ja iešguđetlágan doaluid lágidit sámi birrasii. Sávaldat indeaksaheivehallat doarjaga lea maid evttohuvvon. <em type="bold">5.2.4 Olgguldas mearkkat </em></p>
<p>Mánáidgárddiin berre leat sámivuohta mii oidno, olgguldas mearka. Earenoamážit šilljus livčče lean mávssolaš mearkkat, go sámi mánáidgárddit leat oaidnit nugo buot eará mánáidgárddit. Ii leat vejolaš oaidnit ahte lea sámi mánáidgardi viesu arkitektuvrras ja stoahkanšilljus. Álkimus mánáidgárddiide lea cegget lávu, goađi/darfegoađi, luovi, fatnasa jna, vai oidno ahte lea sámi mánáidgárdi. 2004:s ohce mánáidgárddit prošeaktaruđaid Sámedikkis badjel 600.000 ruvnno ovddas, hábmendihte sámivuođa stoahkanšilljuide. Lea dárbbašlaš oainnusin dahkat, ahte mánáidgárdi lea sámiásahus. Mánáidgárddieaiggádat berrejit maid vuoruhit sámivuođa stoahkanšilljui.</p>
<p>Eanas mánáidgárddiin lea sámivuohta mánáidgárddi siste, nugo plakáhtat, sámi reaiddut, duodji jna. Ollu mánáidgárddiin leat maid galbbat sihke sáme- ja dárogillii. 18 <em type="bold">5.2.5 Njuolggadusat mat hehttejit gaskkustit sámi kultuvrra </em></p>
<p>Biebmobearráigeahčču lea gieldán ollu mánáidgárddiid njuovvat bohcco árbevirolaš vuogi mielde, jus šibitdoavttir dahje biebmobearráigeahču bargi ii leat doppe. Muhtin mánáidgárddit leat ožžon gáržžideami dás movt biergguid ja varrabiepmuid ráhkadit, nugo suovastuhttit ja goikadit biergguid ja márfut jna. Eaige mánáidgárddit sáhte dušše fitnat gussa- ja sávzanávehiin, gos ieža áiggoše. Vaikko vel boanddat áiggušedje gaskustit iežaset árvvuid, ja muitalit bargguset birra, de orru ahte dálá njuolggadusat hehttejit dan dahkamis.</p>
<p>Sámediggi ii leat ožžon čálalaš duođaštusa dahje njuolggadusaid Biebmobearráigeahčus, ja Sámediggi ávžžuha danne mánáidgárddiid oahpahit sámi kultuvrras nugo ovdalge leat dahkan. <em type="bold">6. VUOGIT 6.1 Oahppat aktiivvalaš oassálasttima bokte </em></p>
<p>Ovdalaš sámi bájásgeassimis oahpahedje mánáid bargguid bokte. Mánáidgárddiid rámmaplánas (s.89) daddjo ahte: <em type="italic"><span type="quote">“Pedagogalaš fálaldat ferte organiserejuvvot nu ahte mánát besset leat mielde iešguđetlágán bargoproseassain ja searvat kultuvrralaš ja sosiála doaimmaide, mat leat ávkkálaččat mánáide,mánáidgárdái dahje lagasbirrasii”</span>. </em></p>
<p>Vai mánát galget oažžut oadjebas vuođu sámi servodagas, de barget eatnasat nu ahte mánát ohppet iežaset giela ja kultuvrra aktiivvalaš oassálastimin, iešguđetlágan doaimmaid bokte. Praktihkalaš ja oadjebasvuođa dihte galgá dát heivet mánáidgárddi beaivválaš bargguide. Barggut sáhttet leat nugo bohcco dahje sávzza njuovvat, váldit vára biepmuin ja duodjeávdnasiin. Go mánát oidnet movt rávisolbmot barget, de ožžot sii ovdagovaid seammás go ohppet movt galgá bargat. Dát nannejuvvo go ieža vel besset geahččaladdat. <em type="bold">6.2 Giellaoahpaheapmi </em></p>
<p>Sámi mánáidgárddiin leat sihke sámegielat, dárogielat ja guovttegielat mánát. Mánáidgárddit barget iešguđetládje sámegielain. Sámegielat mánáidgárddiin/ossodagain lea dušše sámegiella anus. Dáppe lea dávjá álkit vára váldit gielas, gáhttet ja nannet vejolašvuođa mánáid giela ovdanáhttit, go doppe gos hupmet máŋga giela, ja gáibida rávisolbmuin eambbo dihtomielalašvuođa.</p>
<p>Gávdnojit máŋggalágan guovttegielatjoavkku, earret eará eatnigiela guovttegielatvuohta, gos mánát ohppet sámegiela ja dárogiela oktanaga, ja additiivvalaš guovttegielatvuohta, gos mánáin lea dárogiella dahje sámegiella eatnigiellan ja dárogiella dahje sámegiella nubbingiellan. 19</p>
<p>Guovttegielat mánáidgárddiin/ossodagain, gos hupmet sámegiela ja dárogiela, fertejit bargit váldit atnui vugiid, metodaid ja prinsihpaid, vai ovddidit guovttegielat sámi mánáid dihtomielalaččat, nu ahte eai álo vállje hupmat dárogiela doppe gos dárogielagat dahje dáru-sámigielagat leat searvvis (Øzerk/Juuso, s. 28).</p>
<p>Sámegiella ovdana ja nannejuvvo go: - bargit hupmet dušše sámegiela mánáide - mánát gullet giela go eará mánát ja rávisolbmot humadit - mánát gullet giela máidnasiin, muitalusain, teáteris, luđiin, lávlagiin, iešguđetlágan doaimmain ja aktiivvalaččat atnet čállingiela - go rávisolbmot mánáidgárddis ja muđui eará oktavuođain leat buorit ovdagovvan - go mánát lunddolaččat geavahit giela - go addá mánáide vejolašvuođa oahppat nu ollu sámegiela go vejolaš, ovdalgo skuvlii álgá.</p>
<p>Muđui fertejit mánáidgárddit bearráigeahččat ahte: - bargit leat dihtomielalaččat iežaset giellageavahemiin - bargit digaštallet giellaváttisvuođaid bargiidčoahkkimis - mánáidgárdi hupmá dihtomielalaš giellageavaheami váhnenčoahkkimiin, váttisvuođaid čalmmustahttet ja ávžžuhit váhnemiid ovttasbargat - bargit leat konsekveanttat iežaset giellageavaheamis beaivválašgielas - bargit veahkehit nubbi nuppi giellabargguin</p>
<p>Báikkiin, gos sámegiella lea majoritehtagiella, šaddá stuorimus hástalus bargat giellagahttemin ja nannet sátneriggodaga/máŋggabealátvuođa gielas. Dárogiella majoritehtagiellan báidná sámegiela sámi servodagas, ja sámegiella dávjá seaguhuvvo dárogielain. Lassin fertejit bargit bargat dan ala ahte: - cuiget guđetguoimmi jus seaguhit dárogielat sániid sámegielas - atnit eambbo sámegielsániid fáddábargguin - vajálduvvon sániid atnigoahtit ja omd. mearridit ahte oktii mánus dadjat ođđa sániid</p>
<p>Doppe gos sámegiella ii leat nu nanus, fertejit mánáidgárddit hui aktiivvalaččat bargat gielain.</p>
<p>Maiddái dás ferte mánáidgárdi eambbo ovttasbargat váhnemiiguin, ja bargit fertejit dasa leat ovttaoaivilis. Lassin daidda bargguide, ferte mánáidgárddis: - hupmat sámegiela čađat 20 - movttiidahttit mánáid hupmat dušše sámegiela - čállit buot sámegillii. Jus dárogiela ferte atnit, de ferte atnit goappašit gielaid. - čađat ovdanáhttit mánáid sátneriggodaga</p>
<p>Dárogielat mánáidgárddiin berre: - lávlut sámegielat lávlagiid ja sámegillii dadjat riimmaid ja hoahkamiid - ásahit unnimusat ovtta lanja dahje vissis saji mánáidgárddis gos hupmet dušše sámegiela - bidjat eret dárogielat radio-/TV-sáddagiid ja guldalit sámegielat Cd-aid - ráhkadit plána makkár sániid galget oahpahit ja goas dan dahká - hupmat mánáiguin, mánáide ja mánáid láhkosis nu ollu sámegiela go vejolaš</p>
<p>Gohtolaš giellabombarderen lea dehálaš oahppanovdánanváikkuhus go mánát ipmirdit dan mii daddjo. <em type="bold">7.GELBBOLAŠVUOHTA </em></p>
<p>Sámediggi lea máŋgga geardde Mánáid- ja bearašdepartementtain hupman váttisvuođaid birra, maid ferte čalmmustáhttit ja masa dárbbaša eambbo ruđa bidjat. Earret eará lea Sámediggi čujuhan ahte leat váilevašvuođat rekrutteremis, gelbbolašvuođaloktemis, pedagogalaš oahpponeavvuin, diehtojuohkimis ja dutkamis. Bagadallan ja gelbbolašvuođalokten bargiide sámi mánáidgárddiin jahkásaš mánáidgárdekonferánssain ja fierpmádatčoagganemiiguin leat mávssolaš gelbbolašvuođaloktema doaimmat, mat fertejit ovdánahttojuvvot. Sámediggi atná ollu návccaid diehtojuohkimii, fágalaš bagadallamii ja miellaávkkálaš bargui. <em type="bold">7.1 Bargit </em></p>
<p>Bargit leat mávssolaččamus riggodat mánáidgárddis. Bargiid gelbbolašvuohta mearrida mii oahpahuvvo ja deattuhuvvo mánáidgárddi árgabeaivvis. Danne fertejit rávisolbmot leat dihtomielalaččat iežaset guottuide sámi giela ja kultuvrra ektui ja mo daid birra muitalit. Dan dahká go lea dihtomielalaš ahte makkár rolla lea bargiin váhnemiid ja mánáid ektui ja dan čájehit kultuvrralaš várrogasvuođain. Jus galgá lihkostuvvat mánáide oahpahit sámegiela, de lea dárbu ahte leat sámegielat bargit sámi mánáidgárddiin. Lea maid viidásit dárbbašlaš ahte mánáidgárdebargit dovdet iežaset guottuid sámi mánáide ja váhnemiidda. Bargiin ferte leat maid gelbbolašvuohta iešguđet osiin sámi kultuvrras, eallinvugiin ja servodateallimis. Ii mearkkaš gal dan ahte buohkain galgá seammalágan gelbbolašvuohta buot áššiin, muhto ahte oktasaš 21 gelbbolašvuohta mánáidgárddis lea dohkálaš dásis, vai mánáidgárdi sáhttá oahpahit sámi áššiin buori ja duhtadahtti vuogi mielde. Lea maid dárbbašlaš ahte bargiin lea buorre gelbbolašvuohta ja máhttu báikkálaš kultuvrras. <em type="bold">7.2 Dárbbut </em></p>
<p>Lulli- ja julevsámi giellaguovlluide lea dárbu eambbo oahppan ovdaskuvlaoahpaheddjiide geain lea sámegielgelbbolašvuohta. Lea maid stuora dárbu eambbo sámegielat bargiide máŋgga suohkanis olggobealde Sis-Finnmárkku. Sámegielgelbbolašvuođa sáhttet lassin earát áimmahuššat go pedagogalaš bargit. Danne lea dárbu lassi- ja viidásitoahppoprográmmii sámegielohppui máŋgga dásis. Dása leat stipeandaortnegat maid guovddáš gaskaoamit. Máŋga mánáidgárddi leat máŋggakultuvrrat báikkiin, seammas go sápmelaččat dál fárredit eambbo go ovdal.</p>
<p>Máŋggakultuvrraš pedagogihkaoahppu lea danne okta vuohki ohppat dan birra moht ovttastallat eará kultuvrraiguin.</p>
<p>Ollu sámi mánát leat oassin guovttegielat bearrašis. Mánáidgárddiin ferte danne leat gelbbolašvuohta guovttegielat pedagogihkas.</p>
<p>Vai vára váldit sámi kultuvrras ja árbevierus, lea viidásit dárbu lassi- ja viidásitohppui kultuvrralaš fáttáin, mat galget mánáidgárddiin oahpahuvvot. Sáhttá namuhit oahpu ealáhusain, duojis, luođis, muitalandáiddus, biepmuin, sámi historjjas jna.</p>
<p>Eambbo mánáidgárddit berrejit oažžut álggahankursafálaldaga sámi historjjas ja servodateallimis.</p>
<p>Gelbbolašvuođalokten lea vuosttažettiin bargoaddi dahkamuš. Ii Sámediggi sáhte badjelasas váldit gelbbolašvuođaloktema iešguđetlágan bargosurggiin. Liikká lea lunddolaš ahte konferánssat, seminárat ja fierpmádatčoagganeamit Sámedikki namas lea mánáidgárddebargiide gelbbolašvuođalokten. <em type="bold">8. OAHPPONEAVVUT </em>Sámediggi juolluda jahkásaččat ruđaid ráhkadit oahpponeavvuid mánáidgárddiide. Oahpponeavvuide maidda Sámediggi juolluda ruđaid, galget nu guhkás go vejolaš olggosaddot davvi-, julev- ja lullisámegillii. 2005as lea biddjon 800.000 ruvdno oahpponeavvuidráhkadeapmái mánáidgárddiide. Jagiin 2003as ja 2004is juolluduvvui 600.000 ruvdno jahkái, ja jagiin 2000is jagi 2002 rádjái gis 200.000 ruvdno jahkái oahpponeavvuidráhkadeapmái mánáidgárddiide. Diet logut muitalit ahte Sámedikkis ii leat doarvái ruhta oahpponeavvuidráhkadeapmái mánáidgárddiide. Jus áigu gáhttet ja ovddidit sámi giela ja kultuvrra buot sámi guovlluin, de fertejit oahpponeavvut dahkkot jođáneappot ja garraseappot lassánit, earenoamážit giellaoahpaheapmái. Sámediggi juolluda ruđa 22 oahpponeavvoovddideapmái lágádusaide ja eará buvttadeddjiide, geat gárvejit buktagiid, ja doarju, movttidáhttá ja bagadallá buvttadeddjiid, girječálliid, musihkkariid ja earáid. </p>
<p>Oahpponeavvodilli lea heittot sámi mánáidgárddesuorggis. Dát mielddisbuktá ahte mánáidgárddebargit atnet návccaideaset ráhkadit oahpponeavvuid, juoga mii sáhttá eará doaimmaid ovdii dagahit. Mánáidgárddiin lea dárbu iešguđetlágan oahpponeavvuide. Dál gávdnojit muhtin oahpponeavvut, muhto lea ain stuora dárbu iešguđetlágan oahpponeavvuide.</p>
<p>Gávdnojit earret eará muhtin girjjit, plakáhtat, kasseahtat ja filmmat, muhto váilot ain fáktágirjjit, jietnagirjjit, fágagirjjit, dihtorspealut ja eará spealut. Fágagirjjit sámegillii dahje sámi fáttáin bargiide gávdnojit unnán dahje eai obbage. <em type="bold">9. SÁMEDIKKI BARGO- JA VUORUHANSUORGGIT </em><span type="quote">“Sámedikki strategalaš plánas sámi mánáidgárddiide 2002-2005”</span> daddjo ahte Sámediggi áigu dán áigodagas vuoruhit eambbo diehtojuohkima mánáidgárddiide ja suohkaniidda gos leat sámi mánáidgárddit ja suohkaniidda gos leat sámi mánát dáčča mánáidgárddiin. Jagi 2001 rájes 2004 rádjái leat mánáidgárddit main leat sámimánát lassánan 46 rájes 65 rádjái. Lassáneapmi dagaha </p>
<p>Sámediggái eambbo barggu, ja eambbo ovddasvástádusa čuovvolit sámi mánáid, vai fálaldagain maid sii ožžot, lea dássi sihkkarastton. <em type="bold">9.1 Fierpmádathuksen </em></p>
<p>Sámediggi lea ásahan iešguđetlágan fierpmádagaid. Sámi hálddašanguovllus leat mánáidgárddiid jođiheaddjit ásahan fierpmádaga, ja seamma leat jođiheaddjit dahkan olggobealde dán guovllu. Giellabargiin lea iežaset fierpmádat, ja ođas dán jagi lea ahte lea sierra fierpmádat dievdoolbmuide geat barget sámi mánáidgárddiin.</p>
<p>Ulbmil dáiguin fierpmádagaiguin lea vásáhuslonohallan ja gelbbolašvuođalokten. Fierpmádagat leat dehálaš čoaggananbáikkit gos digaštallet fágalaš gažaldagaid. Fierpmádagat leat oassin mánáidgárddiid gelbbolašvuođaloktemis. <em type="bold">9.2 Mánáidgárdekonferánssat </em>Jahkásaččat lágidit Sámediggi ja Finnmárkku ja Romssa fylkkamánnit searválaga mánáidgárdekonferánssaid. Konferánssaid fáttát leat leamaš earret eará giella, guovttegielatvuohta, mánáid bajasgeassin, dásseárvu, stoahkan, duodji ja luohti/musihkka. Lea leamašan stuora beroštupmi konferánssaide. Jahkásaččat servet badjel 100 mánáidgárdebargi miehtá Norgga, ja leat maiddái leamaš oasseváldit Suomas ja Ruoŧas. Mánáidgárdekonferánssat leat oassin Sámedikki gelbbolašvuođaloktemis. 23 2004is lágidii Sámediggi searvalaga Sámi allaskuvllain ja Suoma Sámedikkiin vuosttaš davviriikkalaš bajásšaddankonferánssa. Doppe ledje oasseváldit Norggas, Ruoŧas, Suomas ja </p>
<p>Ruoššas. Oaččuimet dieđuid dán njealji riikka mánáidgárdesurggiin ja sin beaivválaš hástalusaid birra. Konferánssa ulbmil lei ásahit čoaggananbáikki iešguđetge doaimmaheddjiide mánáid bajasšaddanbirrasis Sámis. Konferánssas lei earret eará vásáhuslonohallan ja iešguđetlágan logaldallamat mánáid bajasgeassimis. <em type="bold">9.3 Mánáidgárdeáigečála </em></p>
<p>Sámediggi olggosaddá áigečállaga <span type="quote" xml:lang="olo">“Stullan”</span>. Juohke nummáris lea váldoártihkal iešguđetlágan fáttáin lassin Sámedikki dieđuide ja dieđuide iešguđetlágan prošeavttain mat leat mánáidgárddiin ja eará áigeguovdilis áššit. Áigečála olggosaddo guovttegeardde jagis. <em type="bold">9.4 Sámi oahpponeahtta – www.oahpponeahtta.no </em></p>
<p>Sámi oahpponeahtta lea oahpahusneahttabáiki, ja lea diehtojuohkingáldu ja ressursan mánáidgárddiide, skuvllaide ja váhnemiidda. Neahttabáikkis gávdnojit áigeguovdilis dieđut Sámedikkis, oahpporessursain ja njuolggogeainnut eará áigeguovdilis neahttabáikkiide.</p>
<p>Sámi oahpponeahtta lea ovttasbargu gaskal Sámedikki ja Oahpahusdirektoráhta. <em type="bold">9.5 Bagadallan </em>Sámediggi oažžu iešguđetlágan gažaldagaid ja čuolbmačilgehusaid mánáidgárddiin, váhnemiin, mánáidgárdeeaiggádiin, studeanttain ja earáin. Nu guhkás go vejolaš bagadallat ja addit ráđi gažaldagaide mat čuožžilit. </p>
<p>Gažaldagat lea earret eará doarjagiid, giellaoahpaheami ja oahpponeavvuid birra ja gažaldagat mo bagadallat mánáidgárdebargiid.</p>
<p>Sámediggi lea fuobmán ahte lea stuora dárbu bagadallat mánáidgárddiid, muhto dađii bahábut eai leat leamaš návccat dahkat dán vuordámušaid hárrái. <em type="bold">9.6 Ovttasbargu </em></p>
<p>Sámedikkis leat máŋga ovttasbargoguoimmi nugo Mánáid- ja bearašdepartementa, guoskevaš fylkkamánneámmahat, suohkanat, mánáidgárdeeaiggádat ja dieđusge mánáidgárddit, váhnemat ja eará ovttaskas olbmo.</p>
<p>Sámi mánáidgárddiid strátegalaš plánas namuhuvvo ahte Sámediggi maiddái ovttasbargá Sámi allaskuvllain gelbbolašvuođa loktemiin. Sámi allaskuvllain leat ovttasbargan eaŋkiláššiiguin nugo 24 davviriikkalaš bajásšaddankonferánsain, rekrutteremiin ja stipeanddain ovdaskuvlaoahpaheddjiide.</p>
<p>Ovttasbargu sáhttá buoriduvvot, ja Sámediggi háliida vuoruhit diekkár ovttasbarggu boahtteáiggis.</p>
<p>Sámediggi maiddái ovttasbargá ain Sámi earenoamašpedagogalaš doarjagiin (SEAD). <em type="bold">10. HÁSTALUSAT </em></p>
<p>Okta hástalus lea ahte stuoraservodat ii doarvái váldde sámi servodaga oassin searvivuohtasis.</p>
<p>Sámi servodat gehččo dávjá dego juoga mii guoská dušše midjiide sápmelaččaide. Diet lea juoga maid dáččat eai dárbbaš beroštit ja man birra eai dárbbaš máhttit. Dát daguha unnán ipmárdusa guđetguimmiid kultuvrras. Juoga eará lea ahte sámi ja dáčča kultuvrras leat ollu seammaláganvuođat. Dát mieldisbuktá dávjá dan ahte eai fuomáš goabbatláganvuođaid ja nu maiddái daid goabbatlágan dárbbuid. Go dáččat leat eanetlogus, de čilgejit sii dárbbuid iežaset vuolggasajiin sihke alcceseaset ja midjiide sápmelaččaide. Dát sáhttá daguhit duhtameahttunvuođa ja maiddái dan ahte sámit eai doahttal dáčča eanetlogu mearrádusaid. Go sámi álbmot lea nu máŋggalágan, de lea stuora hástalus vuostáváldit ovttaskas bearrašiid ja sin mánáid dan dásis go dárbbašuvvo. Seammas galgá váldit vuođu sámi kultuvrra vuođđoelemeanttain, sihke báikkálaččat ja ollislaččat. Iige dát galgga ipmirduvvot nu ahte lea amasin dahje oaidnemeahttumin dahkame kultuvrra, muhto galgá baicca mielddisbuktit ahte ovttaskas mánná bajásšaddá buigan iežas identitehtain – sámi identitehtain.</p>
<p>Danne leat hástalusat vuosttažettiin rávisolbmuide geat mánáiguin barget – mas mii šaddat rahčat kulturrelatiivvalaš guottuiguin gos fertet dohkkehit ahte leat systemáhtalaš máŋggaláganvuođat maid mánát ja rávisolbmot leat háhkan alcceseaset sosialiserema bokte ja servodatmiellahttun.</p>
<p>Dieinna lágiin sáhttá muosahit iežas sámi identitehta dohkkeheami ja ovddidit dan vai šaddá nannoseabbon, go identitehtta ii leat juoga mii mis lea dahje oažžut skeaŋkan, muhto mii ovdána nu guhká go eallit.</p>
<p>Mánát leat lunddolaččat eanet rahpasat iešguđetláganvuođaide. Danne lea mánáidgárdi ja dan sisdoallu hui mávssolaš huksendihte šaldi kultuvrraid gaskka, seammas go vára váldá earenoamašvuođaid kultuvrrain. Nu sáhttá lasihit oahpu boahttevaš bulvii, vai birget máilmmis mii rievdá.</p>
<p>Sámegiela lea álkit oahppat dál go daidda geat leat 50-jagiin dahje boarráseappot. Sivvan dasa lea ahte dál lea juohke ovttas ovttaskaslaš vuoigatvuohta oahppat iežas giela skuvlaagi rájes.</p>
<p>Hástalussan lea láhčit dili nu ahte lea vejolaš oahppat gelbbolašvuođa čađa ja buoridit 25 mánáidgárddi ruhtadili, ja váhnemiidda/lagasbirrasii vai mánát vaikko makkár agis, ožžot buori giellabirrasa, mii sáhttá ovdánit doaibmi sámegiellan. <em type="bold">11. DOAIMMAT 11.1 Sámedikki politihkka </em></p>
<p>Sámediggi oaivvilda ahte sámi mánáidgárddiin lea stuora mearkkašupmi sámi giellaovdáneapmái ja sámi mánáid bájasšaddamii muđui.</p>
<p>Mánáidgárdi galgá nannet ja ovddidit sámi mánáid giela ja kultuvrra, váikkuhit ođasmáhttimii ja virkosmáhttit sámegiela. Mánáidgárdi galgá sámi mánáin váikkuhit sámi identitehta ovdáneami ja oadjebasvuođa ja ilu sin iežaset kultuvrra ja giela ektui. <em type="bold">11.2 Doarjjaortnegat </em></p>
<p>Sámediggi hálddaša iešguđetlágan doarjjaortnegiid. Sámediggi juolluda sierranas ruhtadoarjagiid sámi mánáidgárddiide, doarjaga sámegieloahpaheapmái ovttaskas mánáide mánáidgárddiin, ruđaid prošeavttaide ja mánáidgárddiid ovdánahttinbargguide, ja ruđaid oahpponeavvoráhkadeapmái.</p>
<p>Sámediggi mearridii skábmamánu 26. beaivvi 2004 ođđa njuolggadusaid mánáidgárdedoarjagiidda.</p>
<p>Eaktun oažžut doarjaga lea ahte mánáidgárdi lea mearridan ahte sin doaibma lea huksejuvvon sámi giela ja kultuvrra ala. Ii leat earuhuvvon leat go sámi mánát vai dáčča mánát. Juohke mánáidgárdi mearrida ieš ohcágo buot mánáidgárdemánáide doarjaga sámi mánáid namas vai ohcet go earenoamážiid sámi mánáide. Eanas mánáidgárddit ohcet buot mánáid ovddas doarjaga, almma geahčahaga makkár čerdii mánát gullet. Mánáidgárddit, gos lea okta dahje guokte sámi ossodaga, ohcet dábálaččat sámi ossodagaid ovddas. Berre veardidit ahte galgá go Sámediggi ođasmahttit njuolggadusaid nu ahte árvvoštallá doarjjasturrodaga ieš guđetgelágan dilálašvuođaid ektui. Dálá njuolggadusat eai gáibit ahte mánná dahje máná váhnemat hupmet sámegiela jus mánáidgárdi galgá olahit doarjaga. Dát lea momeanta maid ferte veardidit boahtteáiggis, vaikko dán bottus eat árval dan duohtandahkat. Jos mánáidgárdi deavdá eavttuid olahit doarjagiid, de addá dálá ortnet ovttastuoru ruhtasupmi buot sámi mánáidgárddiide, beroškeahtta gos dat leat. <em type="bold">11.3 Dutkan </em></p>
<p>Sámedikkeplánas 2002-2005, daddjo ahte Sámediggi lea máŋggageardde čalmmustáhttán, ahte ásahuvvošii stuorit dutkanprográmma, mii hukse ja ovddida sámi alit oahpu ja dutkama. Go dál ii leat baljo dutkan leamašan mánáidgárddesuorggis ja sámi mánáid bajásšaddaneavttuin, de ferte várrejuvvot ruhta dutkamii dán suorggis. Vai sáhttá duođaštit doaibmabijuid, dárbbuid ja hástalusaid, de lea áibbás dárbbašlaš, ahte dutkan sámi mánáidgárddesuorggis álggahuvvo. Sihke 26</p>
<p>Stuoradikkedieđáhusas nr. 55 (2000-2001) <em type="italic">Sámepolitihka birra, </em>ja Stuoradikkedieđáhusas nr. 34 2001-2002) <em type="italic">Kvalitehtaođastus sami alit oahpu ja dutkama birra </em>, ja Stuoradikkedieđáhusas nr. 20 (2004-2005) <em type="italic">Áigumuš dutkamii, </em>ovdanboahtá ahte sámi dutkan galgá vuoruhuvvot. <em type="bold">11.4 Diehtojuohkin ja bagadallan </em></p>
<p>Ain boahtá Sámediggi atnit ollu návccaid diehtojuohkimii, bagadallamii ja miellaávkkálaš bargui.</p>
<p>Jus galgá olahit buot osiide servodagas, gáibiduvvo ahte eambbo almmolaš ásahusat, institušuvnnat ja organisašuvnnat maid atnet návccaid dasa. Báikkálaččat lea deahálaš ahte suohkanat ja mánáidgárdde eaiggádat leat mielas addit sámi mánáide fálaldagaid main lea mánáid giela, kultuvrra ja identitehta vuođđun. <em type="bold">11.5 Stipeanda </em>Lea dárbbašlaš čuovvolit doaimmaid, vai rekruttere sámegielat bargiid sámi mánáidgárddiide. </p>
<p>Ferte álggahuvvot stipeanda rekrutterendoaibman studeanttaide geat váldet ovdaskuvlaoahpaheaddji oahpu, ja maiddái oahppoláhkavuođuid mánáidgárddebargiide geat váldet lassi- dahje viidásitoahpu sámegielas. Sámediggi lea 2005 várren ruđaid stipendii alit ohppui. Dušše dát iešokto ii leat doarvái olahit dohkkálaš dási das mii guoská sámegielat bargiid rekrutteret mánáidgárddiide. Ráđđehus dadjá</p>
<p>Stuoradikkedieđáhusas nr. 55 (2000-2001) <em type="italic">Sámepolitihka birra </em>ahte <em type="italic"><span type="quote">“Mánáid- ja bearášdepartementa áigu ovttasráđiid Sámedikkiin guorahallat gažaldagaid, mat gusket stipeandda studeanttaide geat váldet sámi ovdaskuvlaoahpaheaddjioahpu”</span>. </em>Viidásit áigu ráđđehus guorahallat dárbbuid lassi- ja viidásitoahppodoaimmaide mánáidgárdesuorggis. Stuoradiggedieđáhusas nr. 34 (2001-2002) </p>
<p><em type="italic">Kvalitehtaođastus sami alit oahpu ja dutkama birra </em>govvida earret eará čuovvovaš doaimmaid: “ <em type="italic">Mánáid- ja bearašdepartementa áigu ovttasráđiid Sámedikkiin guorahallat gažaldagaid sierranas stipeandaortnegiid birra, studeanttaide geat váldet ovdaskuvlaoahpu Sámi allaskuvllas”. </em><em type="bold">11.6 Vuoruhuvvon doaimmat </em>Sámediggi vuoruha: - stipeandda - rekrutterema – earenoamážiid válljejuvvon guovlluide - oahpponeavvuid giellaoahpaheapmái - bagadallama - prošeaktadoarjja stoahkanšilljuide, jfr.pkt. 5.2.3 - joatkit konferánssaiguin ja fierpmádagaiguin - diehtojuohkima 27 - guottuid buoridit olbmuin - árvvoštallat doarjjaortnegiid <em type="bold">12. EKONOMALAŠ JA HÁLDDÁHUSLAŠ VÁIKKUHUSAT </em></p>
<p>Vai Sámediggi sáhttá čađahit vuoruhuvvon doaimmaid, dárbbaša Sámediggi buori ja lagas ovttasbarggu mánáidgárddiguin, sámi váhnemiiguin, guoskevaš departemeanttaiguin, guoskevaš fylkkamánniiguin, suohkaniiguin, mánáidgárdde eaiggádiguin, sámi institušuvnnaiguin ja muđui sámi servodagain. Guovddáš eiseváldit fertejit eambbo bargat dan ovdii, vai buoridit sámi mánáid bajásšaddaneavttuid, ja juolludit Sámediggái eambbo ruđaid jahkásaš stáhtabušeahta bokte. 28</p>
<p xml:lang="deu">GIRJELISTU</p>
<p xml:lang="nob">Dunfjeld,G. (2004): <em type="italic">Pedagogisk Psykologisk Tjeneste i en flerkulturell kontekst </em>I: Tronvoll, I. M., Moe, </p>
<p xml:lang="nob">A. og Henriksen, J. E. (red) : <em type="italic">Hjelp i kontekst. Praksis, refleksjon og forskning. </em>Iđut 2004 Gieldda - ja guovlludepartementa: <em type="italic">St.dieđáhus nr.35 </em>(2000-2001) <em type="italic">Sámepolitihka birra </em></p>
<p>Gieldda - ja guovlludepartementa: <em type="italic">St.dieđáhus nr.33 </em>(2001-2002) Lassidiehtu- <em type="italic">Sámepolitihka birra </em></p>
<p>Oahppo- ja dutkandepartementa: <em type="italic">St.dieđáhus nr.34 </em>(2001-2002) <em type="italic">Kvalitehtaođastus sami alit oahpu ja dutkama birra </em>Mánáid- ja bearašdepartementa (1997): <em type="italic">Mánáidgárddi rámmaplána </em></p>
<p>Mánáid- ja bearašdepartementa: <em type="italic">Mánáidgárdde láhka </em></p>
<p>Mánáid- ja bearašdepartementa ja Sámediggi: (2003): <em type="italic">Sámi bajásšaddan. Fálaldagaid birra sámi mánáide ja nuoraide. </em>Oahppo- ja dutkandepartementa: <em type="italic">St.dieđáhus nr.30 </em>(2003-2004) <em type="italic">Kultuvra oahppamii. </em></p>
<p>Sámediggi (2001): <em type="italic">Strategalaš plána sámi mánáidgárddiide </em>2002-2005. <em type="italic">Máid mánnán oahppá, boarisin máhttá. </em></p>
<p>Sámediggi (2002): <em type="italic">Sámediggeplána 2002-2005 </em>Sámedikkeráđđi dieđáhus sámi giela birra (2004): <em type="italic">Sámegiella lea čaffat! </em></p>
<p>Sámedikki ja eará sámi riektedilalašvuođaid birra (sámelága vuođul)</p>
<p>Øzerk, K. Z. ja Juuso, R (1999): <em type="italic">Pedagogalaš jurddagirji guovttegielalaš mánáidgárddiide </em>. Sámi oahpahusráđđi. </p>
</body></document>
