<document xml:lang="sme" id="no_id">
  <header>
    <title/>
    <genre code="admin"/>
    <author>
      <unknown/>
    </author>
    <year>2005</year>
    <wordcount>6596</wordcount>
    <conversion_status type="standard"/>
    <availability>
      <free/>
    </availability>
    <multilingual/>
    <origFileName>http://samediggi.no/content/download/544/4897/version/1/file/S%C3%A1medikker%C3%A1%C4%91i+die%C4%91%C3%A1hus+s%C3%A1mi+m%C3%A1n%C3%A1idg%C3%A1rddiid+birra+%282005%29.pdf</origFileName>
    <parallel_text xml:lang="nob" location="sametingsray=dets_melding_om_samiske_barnehager_2005_.pdf"/>
    <metadata>
      <uncomplete/>
    </metadata>
    <version>XSLtemplate $Revision$; file-specific xsl  Revision; common.xsl  $Revision: 154948 $; </version>
  </header>
  <body>
    <p>Min mánát-</p>
    <p>min doaivva-</p>
    <p>min jietna!</p>
    <p xml:lang="sma"><em type="bold"> </em>Mijjen maanah – mijjen håhkoe – mijjen </p>
    <p xml:lang="smj">giele ! Mijá máná - mijá doajvvo - mijá jiedna!</p>
    <p><em type="bold"> </em>Sámedikkeráđi dieđáhus sámi </p>
    <p>mánáidgárddiid birra 14.04.2005</p>
    <p xml:lang="deu">
      <em type="bold">SISDOALLU </em>
    </p>
    <p><em type="bold">1Álggahus</em>            <em type="bold">2 Duogáš ja ulbmil dieđáhusain</em>            2.1 Sámedikki mánáidgárdepolitihkka          2.2  Láhkavuođđu              2.3 Konvenšuvnnat              2.4 Sámedikki suohkan- ja mánáidgárdeguossástallan      <em type="bold">3 Sámi mánáid bajásšaddaneavttut </em>          3.1 Mánát mánáidgárddiin             3.2 Mánát mánáidgárdesaji haga – iešguđetlágan bajásšaddaneavttut       3.3 Mánát geat dárbbašit sierranas heivehuvvon fálaldaga         3.4 Sirdit mánáidgárddis skuvlii           3.5  Kultuvra                        3.5.1 Kultuvrralaš máŋggabealatvuođat                 <em type="bold">4 Mánáidgárddit</em>                      4.1 Sámi mánáidgárdi                       4.2 Sisdoallu                        4.3 Giella                       4.4 Sámi mánáidgárdelistu 2001 ja 2004                 <em type="bold">5 Mánáidgárddiid ulbmilat</em>                      5.1 Iešguđetlágan hástalusat                      5.2 Fuomášumit suohkanguossástallamis                      5.2.1 Giellamovttidáhttin – priváhta ovddasvástádus?                    5.2.2 Suohkanekonomiija                         5.2.3 Sierranasdoarjjaga juohkin sámi mánáidgárddiide                    5.2.4 Olgguldas mearkkat                         5.2.5 Njuolggadusat mat hehttejit gaskkustit sámi kultuvrra              <em type="bold">6 Vuogit                    </em>18   6.1 Oahppat aktiivvalaš oassálasttimis                   6.2 Giellaoahpaheapmi                   <em type="bold">7 Gelbbolašvuohta                    </em>20   7.1 Bargit                       7.2 Dárbbut                      <em type="bold">8 Oahpponeavvut                   </em>21 <em type="bold">9 Sámedikki bargo- ja vuoruhansuorggit                            </em>22   9.1 Fierpmádathuksen                     9.2 Mánáidgárdekonferánsa                      9.3 Mánáidgárdeáigečála                     9.4 Sámi oahpponeahtta                     9.5 Bagadallan                      9.6 Ovttasbargu                    <em type="bold">10 Hástalusat                    </em>24<em type="bold"> 11 Doaimmat                    </em>25   11.1 Sámedikki politihkka                      11.2 Doarjjaortnegat                       11.3 Dutkan                        11.4 Dieđut ja bagádallan                     11.5 Stipeanda                      11.6 Vuoruhuvvon doaimmat                  </p>
    <p><em type="bold">12 Ekonomalaš ja hálddašan váikkuhusat       </em>27<em type="bold"> Girjelistu           </em> </p>
    <p xml:lang="deu">
      <em type="bold">1. ÁLGGAHUS </em>
    </p>
    <p>Dán dieđáhusa ulbmil lea addit reflekšuvnna ja dialoga, ahte movt olahit politihkkalaš mihtuid</p>
    <p>buoridit bajásšaddaneavttuid mánáidgárdefálaldagaid bokte. Sámediggi áigu veahkehit ahte sámi</p>
    <p>mánáid mánáidgárdefálaldagain lea alla dássi, leat doarvái sámi mánáidgárddit, ja maiddái</p>
    <p>bearráigeahččat ahte rekrutteren oahppan mánáidgárddebargiid geat máhttet sámegiela ja čájehit</p>
    <p>kultuvrralaš várrogasvuođa, buoriduvvo. Dát lea mávssolaš sihke mánáid giellaovdáneapmái ja</p>
    <p>kulturmáhttui, mii fas gievrudahttá ahte šaddá oadjebas identitehta mánáin. Mánáidgárddit</p>
    <p>gaskkustit maiddái kultuvrra muđui servodahkii iežaset barggu bokte. Dan berre ávkkástallat, vai</p>
    <p>servodat muđui oažžu buoret kulturipmárdusa, ja vai stuora servodat min mánáid buorebut</p>
    <p>dohkkeha ja gierdá.</p>
    <p>Vuođđun dán dieđáhussii lea Mánáidgárdeláhka, Sámediggeplána 2002-2005, Sámedikki</p>
    <p>strátegalaš plána sámi mánáidgárddiide 2002-2005 ja vásáhusat maid Sámedikkeráđđi lea ožžon</p>
    <p>barggus mánáidgárdesurggiin jagiin 2002-2004. Sámedikki ulbmil lea ovdánahttit sámi</p>
    <p>mánáidgárddiid, gos giella- ja kulturovdáneapmi lea guovddážis.</p>
    <p><em type="bold">2. DUOGÁŠ JA ULBMIL DIEĐÁHUSAIN 2.1 Sámedikki mánáidgárdepolitihkka</em> </p>
    <p>Sámediggi čuovvu mánáidgárddiid lágaid ja ulbmiliid maid Stuoradiggi lea mearridan. Sámediggi</p>
    <p>lea máŋga jagi bargan oažžut sámi kultuvrra mánáidgárddiide ja skuvllaide.Sámediggi cealká</p>
    <p>Sámediggeplánas 2002-2005, ahte mánáidgárddiin otná servodagas lea ovddasvástádus leat</p>
    <p xml:lang="est">kulturgaskkusteaddjit.</p>
    <p>Sámedikki plenum ja Sámedikkeráđđi dat leat mat mearridit rámmaid ja njuolggadusaid</p>
    <p>mánáidgárdebargguide, ruđaiguin, mat juolluduvvojit jahkásaččat stádabušeahta bokte.</p>
    <p><em type="bold">2.2 Láhkavuođđu</em> </p>
    <p>Vuođđolága § 110a dadjá ahte “Lea stáhta eiseválddiid geatnegasvuohta láhčit diliid nu ahte sámi</p>
    <p>álbmotjoavku sáhttá seailluhit ja ovddidit iežas giela, kultuvrra ja servodateallima”. Sámi</p>
    <p>giellaláhka ráddje sámegiela geavaheami almmolaš doaimmain sámi giellalága hálddašanguovllus.</p>
    <p>Dál leat 6 suohkana mat gullet dán ortnegii, geahča 3.5.1 čuoggá. Eambbo suohkanat servet</p>
    <p>doaivumis maid dán ortnegii maŋŋil.</p>
    <p>Mánáidláhka cealká ahte váhnemiin dat lea ovddasvástádus máná bajásšaddamis. Soai galgaba</p>
    <p>mánnáseaskka bajásgeassit dohkálaš vugiin ja atnit sus ovddasmorráša, ja lea maid riekti ja</p>
    <p>geatnegasvuohta váldit mearrádusaid mánás ovddas.</p>
    <p>Dálá Mánáidgárdeláhka cealká ahte sámi mánáidgárddit sámi guovlluin galget huksejuvvot</p>
    <p>sámegiela ja kultuvrra vuođul. Mánáidgárddiid rámmaplánas lea sierra kápihttal, mii guoskaha</p>
    <p>sámegiela ja sámi kultuvrra, ja maid sámi mánáidgárddit geavahit.</p>
    <p>Mánáidgárddeláhka cealká maid ahte suohkaniin lea ovddasvástádus hukset ja doaimmahit</p>
    <p>mánáidgárddiid, ja maiddái geatnegasvuohta atnit fuola ahte leat doarvái mánáidgárdesájit</p>
    <p>suohkanis. Suohkan ja Fylkkamánni leaba mánáidgárdeeiseváldit mánáidgárdelága mielde. Dát</p>
    <p>mielddisbuktá, ahte suohkanis lea bearráigeahččan- ja bagadallanovddasvástádus báikkálaččat,</p>
    <p>sihke suohkan- ja priváhta mánáidgárddiide.</p>
    <p>Mánáidgárdelága, njuolggadusaid ja rámmaplánaid mielde galget mánáidgárdefálaldagat</p>
    <p>heivehuvvot guovllu dilálašvuođaide ja dárbbuide, ja nu maiddái sámi mánáid dárbbuide.</p>
    <p>Ráđđehus lea ođđa mánáidgárdelága gulaskuddamis 09.11.04 árvalan § 2:s, ahte sámi mánáid</p>
    <p>mánáidgárdefálaldat galgá huksejuvvot sámegiela ja kultuvrra vuođul, ja § 8:s ahte suohkanis lea</p>
    <p>ovddasvástádus ahte sámi mánáid mánáidgárdefálaldat huksejuvvo sámegiela ja kultuvrra vuođul.</p>
    <p xml:lang="fin">
      <em type="bold">2.3 Konvenšuvnnat </em>
    </p>
    <p>ONa konvenšuvnnas mánáid rivttiid birra (mánáidkonvenšuvdna), maid Norga ratifiserii 1991:s,</p>
    <p>dadjá 29. artihkkalis 1-c ea.ea. “<em type="italic">áššeoasálaččat leat ovttaoaivilis, ahte máná oahppu galgá ovddiduvvot iežas </em></p>
    <p><em type="italic">kultuvrralaš identitehtas, gielas ja árvvuin”. </em>Artihkkal 30 deattuha ges ahte “<em type="italic">riikkain, gos leat čearddalaš, </em></p>
    <p>
      <em type="italic">oskkolaš dahje gielalaš unnitálbmot dahje álgoálbmot, galgá mánná, guhte gullá dakkár unnitálbmogii dahje </em>
    </p>
    <p>
      <em type="italic">álgoálbmogii, oktan joavkkuinis, beassat návddašit iežaset kultuvrra, dovddastit iežaset oskku ja beassat hupmat </em>
    </p>
    <p><em type="italic">iežaset giela”.</em> Maiddái ILO konvenšuvdna nr. 169 álgoálbmogiid ja čearddaid birra iešbirgejeaddji </p>
    <p>stáhtain, maid Norga ratifiserii 1990:s, ja ONa konvenšuvdna siviila ja politihkkalaš rievttit, mat</p>
    <p>mearriduvvojedje 1966:s, leat guovddážis sámi rivttiid ektui.</p>
    <p>ILO konvenšuvdna nr. 169 álgoálbmogiid ja čearddaid birra iešbirgejeaddji stáhtain ja ONa</p>
    <p>konvenšuvdna siviila ja politihkkalaš rievttit, mat mearriduvvojedje 1966:s, dadjet maiddái ahte</p>
    <p>namuhuvvon álbmogiid vuođđogiela galgá gáhttet, ovddidit ja geavahit.</p>
    <p>Dát mielddisbuktá, ahte Norggas lea ovddasvástádus álggahit doaimmaid, nu ahte sápmelaččat</p>
    <p>sáhttet gáhttet iežaset giela, kultuvrra ja eallinvuogi, mii maid guoská mánáidgárddiide.</p>
    <p>Sámedikki ovddasvástádus lea hálddašit sierra doarjaga sámi mánáidgárddiide. Dán čuovvu</p>
    <p>doarjagiid juolludit ja bearráigeahččat, ja čuovvolit doarjjavuostáiváldiid. Dán oktavuođas</p>
    <p>fállojuvvo fágalaš bagadallan sihke ovttaskas mánáidgárddiide ja suohkaniidda.</p>
    <p><em type="bold">2.4 Sámedikki suohkan- ja mánáidgárdeguossástallan     </em> </p>
    <p>Sámedikki várrepresideanta lea finadan sámi mánáidgárddiin ja mánáidgárddiin, gos leat sámi</p>
    <p>mánát, mánágárdeeaiggádiid luhtte ja suohkaniin. Ulbmil guossástallamiin lea leamaš</p>
    <p>oahpásnuvvat ja oažžut dieđuid mánáidgárddiid birra, ja makkár dárbbut ja hástalusat sis leat.</p>
    <p>Dábáleamos dárbbut ja hástalusat leat movt nannet sámegiela ja kulturdoaimmaid mánáidgárddiin</p>
    <p>ja suohkaniin.</p>
    <p>Sámediggi lea 2002 – 2004 áigodagas finadan eanas sámi mánáidgárddiin Norggas.</p>
    <p>Várrepresideanta lea dán oktavuođas fitnan ovtta dahje eanet sámi mánáidgárddis juohke</p>
    <p>suohkanis. Čoahkkimiidda leat mánáidgárddebargit, váhnemat ja eaiggádat searvan. Čoahkkimiin</p>
    <p>leat goabbatbealát dieđut ovdanboahtán ja leat digáštallan áigeguovdilis čuolmmaid.</p>
    <p>Várrepresideantta guossástallanmátki lea maid duogážin dán dieđáhussii, ja čoahkkáigeassu mátkis</p>
    <p>boahtá dieđáhusa 5. čuoggás <em type="italic">Mánáidgárddiid mihttu</em>. </p>
    <p>3. <em type="bold">SÁMI MÁNÁID BAJÁSŠADDANEAVTTUT </em>Olgguldaseavttut sámi bajásšaddamis ja eallimis leat iešguđetláganat, go mis leat máŋga </p>
    <p>iešguđetlágan sámi servodaga mas eallit. Danne lea hástalussan oahpásnuvvat eará ge sámi</p>
    <p>servodagaide, go dás mas ieža orrut ja oassálastit. Davvi-Norgga rittuin ja lullelis Norggas, leat</p>
    <p>sápmelaččat unnitlogus, ja danne lea bahát jávkat lagasbirrasis. Bisuhit giela, go orru olggobealde</p>
    <p>guovlluid gos sámi giella lea nanus, lea leamaš váttis dássažii, vaikko sáhttáge ealli kultuvra leamaš</p>
    <p>siskkobealde bearraša, sogaid ja muđui sápmelaččaid gaskkas. Kultuvrralaš dajaldagat rivdet</p>
    <p>maiddái, vaikko guđe sámi servodagas orošii, danne go sápmelaččat, seammaládje go earátge, leat</p>
    <p>eambbo gávpotluvvan. Kultuvrralaš dajaldagat, sidjiide geat leat apmásat sámi kultuvrii, dávjá eai</p>
    <p>oidno. Danne gáibiduvvo rávisolbmuid bealis oaidnit  dan kultuvrra mas sámi mánát bajasšaddet.</p>
    <p> oaidnit golmma iešguđetládje:  <em type="italic">jápma geahčastat</em>, de ii oainne makkárge sámi kultuvrra. <em type="italic">Oahpatmeahttun geahčastat</em>, de oaidná ahte dás lea juoga maid </p>
    <p>riekta ii dieđe mii lea, ja sáhkkivuođain jearahišgoahtá. <em type="italic">Oahppan geahčastat</em>, de diehtá maid oaidná (Jakob Meløe,1979) </p>
    <p>Dat guoská earenoamážiid sidjiide, geat orrot olggobealde, muhto maiddái sidjiide, geat leat</p>
    <p>kultuvrra siskkobealde, go doppe sáhttet leat oaidnetmeahttun mearkkat<em type="italic">.</em> Váhnemiidda sáhttá </p>
    <p>leat hástalus oažžut oadjebas sámi identitehta mánáide, go stuoraservodat <em type="italic">ii oainne</em> sámi servodaga, </p>
    <p>nugo mii sámiid bealis vuorddášeimmet, dahje lagasbiras ii doarjjo ovttaskas sápmelačča</p>
    <p>gullevašvuođa sámi servodahkii.</p>
    <p>Ovdal bajásšadde mánát ruovttuin, gos fuolkkit, gáimmit, risttváhnemat, ja maŋŋil maid</p>
    <p>skuvlaoappát/vieljat ledje lahkosis. Sii veahkehedje váhnemiid válljet buriid ovdagovaid iežaset</p>
    <p>mánáide. Go válljii nama, fáddariid ja sohkagullevašvuođa mánáide, de sáhtii stivret sosiáliserema</p>
    <p>ja identitehtaovdaneami dego čiegus vugiin.</p>
    <p>Rávisolbmuid barggut ja doaimmat ledje mánáid bajásšaddan rámmat ja nu ledje mánát</p>
    <p>ovttastuvvon rávisolbmuid máilbmái. Fysalaš lagasvuohta rávisolbmuid bargguide ja go</p>
    <p>rávisolbmot ledje ovdagovvan, de lei vejolaš oažžut dábálaš bajásgeassima.</p>
    <p>Dál lea sosiáliseren ja bajásgeassin sirdon institušuvnnaide, nugo omd. mánáidgárdái ja skuvlii,</p>
    <p>maiddái sámi servodagas. Dáin institušuvnnain lea álgu ja árvovuođđu boahtán eará servodagas.</p>
    <p>Danne lea stuora hástalus hukset sámi mánáidgárddiid ja skuvllaid, ii dušše álggaheami ektui,</p>
    <p>muhto maiddái hábmet sámi sisdoalu dohko. Oahppan mánáidgárddebargit, geat máhttet</p>
    <p>sámegiela ja dovdet sámi kultuvrra, leat leamaš váilevaččat, ja dat lea dahkan barggu</p>
    <p>váddáseabbon. Nu lea ain eanas mánáidgárddiin miehtá Norgga.</p>
    <p><em type="bold">3.1 Mánát mánáidgárddis </em>Stuoradiggedieđáhus nr. 30 <em type="italic">Kultur for læring </em>deattuha ahte “<em type="italic">mánáidgárdi lea mávssolaš vuođđu eallima </em></p>
    <p><em type="italic">oahppamii”.</em> Sámi mánát, geat eai beasa sámi mánáidgárddiide, besset dáru mánáidgárddiide, </p>
    <p>seammaládje go eará mánát ge. Dáru mánáidgárddit eai váikkut mánáid sámegiela ja kultuvrra</p>
    <p>ovdáneapmái. Dát sáhttá mielddisbuktit, ahte máná ovdáneapmi muosehuvvá, go mánná</p>
    <p>mánáidgárddis luvvejuvvo eret ruovttu birrasis. Nu dáhpáhuvvá, vaikko dáru mánáidgárddiin</p>
    <p>maid lea vejolašvuohta Sámedikkis ohcat ruđaid eatnigiela oahpaheapmái sámegillii, jus</p>
    <p>čalmmustáhttet, ahte mánáidgárddis oahpahuvvo sámegiella ja kultuvra, ja gos bargit hálddašit</p>
    <p xml:lang="smj">sámegiela.</p>
    <p>Sámi váhnemat sáhttet válljet, ahte ohcet go mánáideaset sámi dahje dáru mánáidgárddiide, jus</p>
    <p>guovllus gos orrot, lea sámi mánáidgárdi. Dat čuovvu sihke váhnenrievttis,</p>
    <p>mánáidkonvenšuvnnas ja Unesco-konvenšuvnnas, vai ii leat vealaheapmi oahpahusas.</p>
    <p>oaidnetmeahttun mearkkat – oahppan mearkkaid čađa sáhttá massit dieđu, go de ii dovdda detáljaid.</p>
    <p>Vuosttaš sámi mánáidgárdi Norggas álggahuvvui Guovdageidnui 1969:s. Sámi</p>
    <p>mánáidgárdefálaldat lea eanet aht eanet bivnnut šaddan, earenoamážiid guovlluin gos váhnemat</p>
    <p>dárbbašit veahki ja doarjaga giela árvvosmáhttit ja ovddidit sosiála máhtu, ja gos mánát ožžot</p>
    <p>álbmogii gullevašvuođa ja sámi identitehta nannejuvvo.</p>
    <p>Doaibmi mánáidgárddin lea sámegiella beaivválašgiellan, ja leat doaimmat mat leat čatnon sámi</p>
    <p>kultuvrrii ja sámi árbevieruide. Dat lea daid njuolggadusaid mielde , ahte heivehit mánáidgárddiid</p>
    <p>rámmaplána báikkálaččat, maid dat guhtta giellalága suohkana leat ráhkadan.</p>
    <p>Go oahpponeavvut, mat dohkkejit gielalaš ja kultuvrralaš árvvosmáhttimii váilot ja oahppan</p>
    <p>sámegielat bargit váilot, de daguha dát liigebarggu ja hehttejumiid.</p>
    <p>
      <em type="bold">3.2 Mánát mánáidgárdesaji haga – iešguđetlágan bajásšaddaneavttut </em>
    </p>
    <p>Eai buot sámi mánáin beasa sámi mánáidgárdái. Mánná gii ii leat sámi mánáidgárddis, massá</p>
    <p>mávssolaš giellaárvvosmáhttin arena, juoga mii sámi mánáidgárdi lea. Earenoamažiid dakkár</p>
    <p>guovlluin gos váhnemat eai sáhte leat doarvái buori giellaárvvosmáhttin, go eai máhte</p>
    <p>sámegiela. Sámi giellaárvvosmáhttin sáhttá dagahit, ahte sámegiela vállje vuosttaš- dahje</p>
    <p>nubbingiellan, go skuvlii álgá.</p>
    <p>Sámi mánáide ja nuoraide galgá sihkkarasttot buorre ja oadjebas bajásšaddan- ja eallindilli. Dát</p>
    <p>mielddisbuktá ahte buohkain galget ovttaárvosaš fálaldagat ja vejolašvuođat jfr. “Sámi</p>
    <p>bajásšaddan, Fálaldagaid birra sámi mánáide ja nuoraide”, maid Mánáid- ja bearašdepartemeanta</p>
    <p>searválaga Sámedikkiin lea olggosaddán 2003.</p>
    <p>Mát leat ovttaárvosaš fálaldagat ja vejolašvuođat sámi mánáide, dán ektui mii dáčča mánáin ja</p>
    <p>nuorain lea, dán ferte Sámedikki politihkka čalmmustáhttit.</p>
    <p>Sámi váhnemat leat oaidnán dárbbu ásahit váhnenfierpmádaga. Sivvan dasa lea go vásihit ahte</p>
    <p>rievttit leat bearrašiid priváhta vuostálastin, ahte oažžut mánáideaset sosiálalaš, kultuvrralaš ja</p>
    <p>gielalaš doaimmaid, sihke mánáidgárdái ja eará oktavuođaide. Dát mearkkaša ahte sámi rivttiid lea</p>
    <p>váttis oažžut dohko gos sápmelaččat orrot.</p>
    <p>Mánát ja nuorat leat boahtteáiggi sámi kulturguoddit, hálddášeaddjit ja gaskkusteaddjit.</p>
    <p>Váhnemiid válljen, oktavuohta sogaiguin ja eará rávisolbmuiguin, ožžot sii gullevašvuođa</p>
    <p>sámiservodahki ja muđui stuoraservodahkii. Sii ožžot iešguđetlágan oktavuođaid sámi árvvuide,</p>
    <p>árbevieruide ja norpmáide, go leat iešbirgejeaddji olmmožin šaddan. Váhnemat dárbbašit doarjaga sihke almmolaš ja lagasbirrasin, mat leat positiivvalaččat sámivuhtii. Dat nannešii sámi mánáid</p>
    <p>identitehta.</p>
    <p>Dál lea eará máilbmi sámi mánáin ja nuorain, go dat mii váhnemiin lei. Sosiáliserenarena gilvala</p>
    <p>nášunála ja gaskariikkalaš mediáin. Sámegiella árvvosmáhtte dávjá unnán go gilvala eará gielaiguin.</p>
    <p>Danne fertejit sámegiel mediafálaldagat ovddiduvvot, nannejuvvot ja heivehuvvot dálá mánáide ja</p>
    <p>nuoraide.</p>
    <p>
      <em type="bold">3.3 Mánát geat dárbbašit sierranas heivehuvvon fálaldaga </em>
    </p>
    <p>Sámi mánát dárbbašit maid sierranas heivehuvvon fálaldagid mánáidgárddis. Sápmelaččaid</p>
    <p>árgabeaivi lea dál nu, ahte jus veahki dárbbaša, de deaivida dáčča veahkkeapparáhtain, mas lea</p>
    <p>dáčča jurddašanvuohki. Diekkár dilálašvuođain lea sápmelaš eambbo hearki go earát, go lea</p>
    <p>unnitlogu olmmoš. Danne lea dárbbašlaš ahte lea buorre earenoamášpedagogalaš máhttu, ja ahte</p>
    <p>veahkit leat dihtomielalaččat máná kultuvrralaš oktavuhtii, vaikko vel mánná ja váhnemat</p>
    <p>hupmetge dárogiela. Iskkadeamit  leat čájehan, ahte áššedovdit eai vuhtiiváldde dan ahte sámi</p>
    <p>máilbmi lea earalágan go dáččamáilbmi. Dát sáhttá dagahit eahpeluohttámuša veahkkeapparáhtti</p>
    <p>váhnemiin/ovddasteddjiin. Dat dagaha máná ovdii, gii dárbbaša fálaldatveahki oažžut, mii lea</p>
    <p>ovttaárvosaš dáččamánáid ektui. Vai duhttada mánáid dárbbuid, berre dáčča veahkkeapparáhtta</p>
    <p>šaddat eambbo dihtomielalaš iežaset sajádagas. Danne lea dárbu ahte eambbo sápmelaččat</p>
    <p>spesiáliserejit iežaset oahpu.</p>
    <p>
      <em type="bold">3.4 Sirdit mánáidgárddis skuvlii </em>
    </p>
    <p>Vuođđoskuvlla oahppaplána ja rámmaplána deattuheaba goappašagat ahte formaliseret</p>
    <p>mánáidgárddi ja skuvlla ovttasbarggu, vai sihkkarasttá mánnái buori sirdima.</p>
    <p>Mánáidgárdefálaldagain árvvosmáhttojuvvo mánáid giella dál nu bures, ahte nagodit sámegiela</p>
    <p>váldit vuosttaš dahje nubbingiellan. Vai giella galgá viidásit árvvosmáhttojuvvot, go mánná</p>
    <p>stuorru ja skuvli álgá, de lea dál hástalus ahte skuvllas leat doarvái sámegielat oahpaheaddjit ja</p>
    <p>oahpponeavvut. Earenoamážiid olggobealde sámegiela hálddašanguovlluin, lea várra ahte</p>
    <p>giellaovdáneapmi bisána jus ii leat vuogas dahje várrogas sirdin mánáidgárddis skuvlii. Buot</p>
    <p>eallima sirdimin lea várra. Vai mánát besset ovdánit, de berre jođánit bargat dan alá, ahte mánáid</p>
    <p>giella ja kultuvra joatkašuvvá, mánáid iežaset dásis, maiddái vuođđoskuvllas.</p>
    <p xml:lang="nno">Hjelp i kontekst v/ G. Dunfjeld</p>
    <p>
      <em type="bold">3.5 Kultuvra </em>
    </p>
    <p>Kultuvra lea doaba objektiivvalaš eavttuid haga, ja sáhttá ipmirduvvot jurddan, máhttun ja</p>
    <p>čehppodahkan, maid ovtta servodaga miellahtut leat oamastan alcceseaset. Lea systema, mas leat</p>
    <p>ideat, árvvut, norpmat, kodat ja symbolat, maid olmmoš árbe ovddit buolvvas ja maid geahččala</p>
    <p>viidásit fievrredit – dávjá veahá rievdan - boahtte bulvii (Klausen 1992). Kultuvra lea vásáhusaid</p>
    <p>ja máhtu supmi, maid mii olbmot háhkat alcceseamet sosialiserema bokte, ja go leat oassin</p>
    <p>servodagas. Servodat mas mii leat, boahtá čađat rievddadit dan dáfus gos riikkas mii orrut ja goas</p>
    <p>mii leat doppe. Danne leat erohusat das maid oahppat ovtta ja seamma servodagas.</p>
    <p>
      <em type="bold">3.5.1 Kultuvrralaš máŋggabealátvuođat </em>
    </p>
    <p>Boaresáiggis juo leat sápmelaččain leamaš iežaset ássanguovllut, mat geográfalaččat sisttisdollet</p>
    <p>davvisámi, julevsámi ja lullisámi giellaguovlluid. Dieid guovlluid sáhttá lohkat, ahte leat</p>
    <p>doalahuvvon, vaikko leat unnit viidodagas dál. Dasa lassin orrot sápmelaččat gávpogiin.</p>
    <p>Gávpotsápmelaččat bohtet iešguđet sájis Norggas, geain sáhttet leat iešguđetlágan čatnašumit</p>
    <p>sámi gillii ja kultuvrii. Sápmelaččat leat hágganan miehtá riikka. Eanas oassi orrot siskkobealde</p>
    <p>dan guhtta suohkana mat leat nugohčoduvvon sámegiela hálddašanguovlu, ja dat guhtta suohkana</p>
    <p>leat Unjárga, Deatnu, Porsáŋgu, Kárášjohka, Guovdageaidnu ja Gáivuotna. Dán guovllus leat</p>
    <p>sápmelaččat dáččaid ektui májoritehta álbmot, muhto liikká leat dain suohkaniin iešguđetlágan</p>
    <p>servodat. Muhtin suohkanin lea sámegiella oidnosis ja ealli, mii adno sihke priváhta ja almmolaš</p>
    <p>oktavuođain, ja eará suohkaniin dušše priváhta oktavuođain. Sámegiela hálddašanguovlluin leat</p>
    <p>almmolaš bálvalusfálaldagat eanas heivehuvvon sámegielagiidda mánáidgárddiin, skuvllain ja eará</p>
    <p>dearvvašvuođa- ja sosiála fálaldagain.</p>
    <p>Lea mávssolaš, ahte sámi mánát ožžot vejolašvuođa oahppat iežaset lagas kultuvrras, vaikko gos</p>
    <p>riikkas orošedje, seammás go ohppet veahá earáid árbevieruin, árvvuin ja norpmain.</p>
    <p><em type="bold">4.MÁNÁIDGÁRDDIT 4.1 Sámi mánáidgárdi</em> </p>
    <p>Sámi mánáidgárddiid ulbmil lea vuosttažettiin nannet ja ovddidit mánáid giela ja kultuvrra.</p>
    <p><em type="italic">Mánáidgárddi rámmaplánas,</em> s. 87 definere Mánáid- ja bearašdepartementa čuvvovaččat mii sámi </p>
    <p>mánáidgárdi lea:</p>
    <p>“<em type="italic">Sámi mánáidgárdi lea mánáidgárdi gos leat sámi sogat mánát – sámit:. Mánáidgárddi ulbmil lea nannet </em></p>
    <p>
      <em type="italic">mánáid sámi identitehta ovddidettiin sámegiela geavaheami ja gaskkustettiin sámi kultuvrra. Mánáidgárddi </em>
    </p>
    <p><em type="italic">jođihit sámi pedagogalaš bargit.”</em> </p>
    <p>Norggas leat sámi mánáidgárddit Finnmárkkus, Romssas, Nordlánddas, Davvi-Trøndelágas,</p>
    <p>Hedmárkkus ja Oslos. Dasa lassin leat sámi mánát dáčča mánáidgárddiin iešguđet sájiin riikkas,</p>
    <p>gos mánát ožžot fálaldaga oahppat sámi giela ja kultuvrra birra. Eanas sámi mánáidgárddit leat</p>
    <p>suohkana mánáidgárddit, muhto leat maid soames priváhta sámi mánáidgárdditge.</p>
    <p>
      <em type="bold">4.2 Sisdoallu </em>
    </p>
    <p>Sámi mánáidgárddit leat ásahuvvon, vai mánáidgárddis lea sámi sisdoallu. Stuora oassi dan</p>
    <p>sisdoalus lea mearriduvvon mánáidgárddiid rámmaplánas. Rámmaplánas ii leat ollasii sisdoallu</p>
    <p>plánejuvvon, juoga maid ferte báikkálaččat dahkat. Juohke mánáidgárdi galgá temábargguid</p>
    <p>hábmet báikkálaččat ja deattuhit guovllu kultuvrra mánáidgárddis. Sámi mánáidgárddiid</p>
    <p>deháleamos bárgu lea sami giela ja kultuvrra birra oahpahit. Sámi kultuvrras leat oaidnetmeahttun,</p>
    <p>oainnus ja olgguldas mearkkat, nugo omd. giella, bivttasárbevierut, servvoštallan, biebmovierut,</p>
    <p>duodji (dakko bokte dáidda), luohti ja sámi musihkka, nammavierut ja ealáhusat. Sámi kultuvrras</p>
    <p>eai leat dušše materiálalaš oasit, muhto maiddái árvonorpmat, jurddašanvuohki,</p>
    <p>gullevašvuođadovdu ja oktasaš historja ja duogáš. Buot dáid galgá mánáidgárdi oahpahit mánáide,</p>
    <p>dakkár vugiin, ahte mánát ožžot positiivvalaš oainnu sámivuhtii, nu ahte sáhttet leat gábat, go leat</p>
    <p>sápmelaččat.</p>
    <p>Rámmaplána geatnegáhttá, ahte mánát ožžot hárjáneami buot dan viđá fágasuorggis, mat plánas</p>
    <p>leat namuhuvvon. Čuovvovaš vihtta fágasuorggi leat plánas:</p>
    <p>1. Servodat, oskku ja etihkka</p>
    <p>2. Giella, teaksta ja gulahallan</p>
    <p>3. Estehtalaš fágat</p>
    <p>4. Luondu, biras ja teknihkka</p>
    <p>5. Rumašlaš doaibma ja dearvvašvuohta</p>
    <p>Dasa lassin namuha rámmaplána čieža váldočuoggá, masa sámi mánáidgárddit galget hukset</p>
    <p>doaimmaset, mat leat:</p>
    <p>1.  Nannet ja ovddidit sámiid oktiigullevašvuođadovddu</p>
    <p>2.  Oahpahit mánáid árvvus atnit sámi kultuvrra girjáivuođa</p>
    <p>3.  Oahppat iežas báikkálaš kultuvrra ja váldit sámi lagašbirrasa oassin mánáidgárdái</p>
    <p>4.  Ovddidit luonddu ja birrasa árvvus atnima</p>
    <p>5.  Aktiivvalaččat bargat ovttas ruovttuiguin</p>
    <p>6.  Sohkabeliid dásseárvu</p>
    <p>7.  Ovddidit eará kultuvrraid ja eallinvugiid árvvus atnima</p>
    <p>Máŋga sámi mánáidgárddi barget gávcci jagiáiggi kalendariin; dálvi, giđđadálvi, giđđa, giđasgeassi,</p>
    <p>geassi, čakčageassi, čakča ja čakčadálvi. Go jagiáiggi kalendara atná plánedettiin, de sáhttá bidjat</p>
    <p>doaimmain sihke dan čieža váldočuoggás ja dan viđa fágasuorggis mii rámmaplánas namuhuvvo.</p>
    <p xml:lang="smj">
      <em type="bold">4.3 Giella </em>
    </p>
    <p>Mánáidgárdefálaldagat leat iešguđetláganat báikkis báikái. Leat sámi mánáidgárddit gos lea</p>
    <p>sámegiella ja/dahje dárogiella váldogiellan dahje sihke dárogiella ja sámegiella váldogiellan, muhto</p>
    <p>mas lea sámi sisdoallu. Dasa lassin leat sámi mánát dáčča mánáidgárddiin, gos lea dárogiella</p>
    <p>váldogiellan ja huksejuvvon dáččakultuvrra alá.</p>
    <p>Ferte vuođu váldit máná gielladilálašvuođas, go bidjá ulbmiliid ahte movt geavaha ja nanne sámi</p>
    <p>giela. Rámmaplána mielde galgá juohke mánná oažžut mánáidgárdefálaldaga, mii lea heivehuvvon</p>
    <p>máná gielladilálašvuhtii, nu ahte nannešii sámi giellageavaheami.</p>
    <p>2004 lea Sámedikkis čuovvovaš listu, ahte man ollu mánát ledje mánáidgárddiin, maidda</p>
    <p>Sámediggi lea ruđaid juolludan;</p>
    <p>Dávvisámi mánát mánáidgárddis: 913 máná</p>
    <p>Julevsámi mánát mánáidgárddis:      8 máná</p>
    <p>Lullisámi mánát mánáidgárddis:     19 máná</p>
    <p>Supmi          940 máná</p>
    <p>Eambbo giela birra lea čuoggás 6.2 Giellaoahpaheami.</p>
    <p>
      <em type="bold">4.4 Sámi mánáidgárddiidlistu 2001as ja 2004is </em>
    </p>
    <p>Mánáid- Sámi   Mánáid-  Sámi</p>
    <p>gárddit  mánát   gárddit   mánát</p>
    <p>Suohkanat</p>
    <p>Guovdageaidnu</p>
    <p>Kárášjohka</p>
    <p>Deatnu</p>
    <p>Porsáŋgu</p>
    <p>Unjárga</p>
    <p>Gáivuotna</p>
    <p xml:lang="fkv">Romsa</p>
    <p>Áltá</p>
    <p>Loabát</p>
    <p>Čáhcesuolu</p>
    <p>Engerdála</p>
    <p>Skánit</p>
    <p>Divttasvuotna</p>
    <p>Oslo</p>
    <p>Ráisa</p>
    <p>Snoasa</p>
    <p>Dáčča mánáidgárddit, main lea sámi oahpahus:</p>
    <p xml:lang="nno">Árbordi*</p>
    <p xml:lang="nno">Rennebu*</p>
    <p>Málatvuopmi*</p>
    <p xml:lang="smj">Gála*</p>
    <p xml:lang="nob">Harstad*</p>
    <p>Fálesnuorri*</p>
    <p>Mátta-Várjjat*</p>
    <p>Omasvuotna*</p>
    <p>Sálát*</p>
    <p>Submi</p>
    <p>Sámi doarjaga</p>
    <p>submi     5.923.776 ruvnno  8.108.833 ruvnno</p>
    <p>Sonjatun mánáidgárdi Ráissas, Stubben mánáidgárdi Čáhcesullos, Gimle mánáidgárdi Romssas ja</p>
    <p>Nyland mánáidgárdi Álttás leat dáčča mánáidgárddit, main leat sámi ossodagat.</p>
    <p>Muhtun mánáidgárddiin lea unnon mánnálohku, muhto ođđa mánáidgárddiid ásaheami geažil lea</p>
    <p>ollislaš lohku goitge leamaš dásset. Sámediggi ii leat árvvoštallan man muddui reaidadoarjja lea</p>
    <p>váikkuhan sámi mánáid logu unnideapmái mánáidgárddiin. Dan livččii gelddolaš iskat lagat go</p>
    <p xml:lang="fkv">heive.</p>
    <p>Mánáidgárddit, main lea násti, leat dáčča mánáidgárddit gos leat sámi mánát, ja ožžot ruhtadoarjaga Sámedikkis sámegiel oahpaheapmái.</p>
    <p>Sámi mánáidgárddiin ii leat guhkes árbevierru ja historjá. Dan rájes go vuosttáš sámi mánáidgárdi</p>
    <p>ásahuvvui 1969:s, leat dál oktiibuot 46 sámi mánáidgárddi Norggas. Dain leat 42 čielga sámi</p>
    <p>mánáidgárddi, ja njeallje sámi ossodaga dáčča mánáidgárddis. Oktiibuot leat sulli 940 máná dain</p>
    <p>mánáidgárddiin.</p>
    <p>Muhtin sámi mánát orrot guovlluin gos ii leat vuođđu ásahit sámi mánáidgárddi. Doppe leat</p>
    <p>máŋga sámi máná dáčča mánáidgárddiin. 2005:s juolluda Sámediggi ruđaid 19 dáčča</p>
    <p>mánáidgárdái, gos leat sámi mánát. Leat mánáidgárddit, mat áigot nannet sámi mánáid giela.</p>
    <p>Doarjja galgá earret eará gokčat sámegielat bargiid bálkká.</p>
    <p>Sámi servodat lea rievdan oanehis áiggis. Orru ahte dát rievdan lea mannan bures. Váilevaš</p>
    <p>dutkan ja statistihkka mielddisbuktá ahte mis lea unnán diehtu movt servodatrievdan lea čuohcan</p>
    <p>sámi mánáid bajásšaddaneavttuide.</p>
    <p>Sámediggi hálddaša doarjagiid sámi mánáidgárddiide Norggas. Dát mielddisbuktá ahte Sámedikkis</p>
    <p>lea ovddasvástádus bearráigeahččat, ahte sámi mánáidgárddiin mat ožžot doarjaga, leat</p>
    <p>njuolggadusat mat vástidit doarjaga juolludaneavttuid, ja ahte sii čuvvot daid.</p>
    <p>2004:s juolludii Sámediggi 750.000 ruvnno prošeaktaruhtan sámi mánáidgárddiide. Oktiibuot</p>
    <p>ledje ohcamušat 2 miljovnna ovddas. Sámediggi juolludii 600.000 ruvnno pedagogalaš</p>
    <p>ávdnasiidda/ oahpponeavvuide.</p>
    <p>Doarjja lea lassánan 2001:s gitta 2004 radjái, sivas go sámi mánáidgárddit leat lassánan ja go</p>
    <p>juolluduvvo eambbo ruhta stádabušeahtas. 2004:s lasihii Sámediggi doarjaga.</p>
    <p><em type="bold">5. MÁNÁIDGÁRDDIID ULBMIL </em>Sámi mánáin lea vuoigatvuohta oažžut mánáidgárdefálaldaga, mii lea seammaárvosaš go dat maid </p>
    <p>dáčča mánát ožžot. Sámi mánáidgárddiid guovddáš doaibma lea oahpahit giela ja gaskkustit</p>
    <p>kultuvrra mánáide, doarjundihte mánáid identitehta vuođu. Dán doaimma fertejit mánáidgárddit</p>
    <p>duođas váldit ja dihtomielalaččat bargat dan ala buoremus lági mielde. Dát mielddisbuktá ahte go</p>
    <p>mánáidgárdi lea sámegiela oahppoarena, de fertejit iešguđetlágan gielladoaimmat mat rievddadit</p>
    <p>báikkis báikái leat guovddážis. Stuorimus hástálus lea guovlluin gos sámegiella ii leat</p>
    <p>beaivválašgiellan, ja gos leat unna giellabirrasat.</p>
    <p>Sámediggi álggahii viđa jahkásaš giellamovttiidahttinprošeavtta Elgå Bajásšaddanguovddážis</p>
    <p>Engerdála suohkanis. Dán radjái leat positiivvalaš bohtosat leamaš prošeavttas. Mánát gein lea lullisámegiella vuosttašgiellan, leat lassanan. Dán doaimmas lea leamaš ávki, ja duođašta, ahte jus</p>
    <p>áigu nannet giela guovllus gos giella lea gosii oalát jávkán, de ferte bidjat johtui earenoamáš</p>
    <p>doaimmaid, vai lihkostuvvá.</p>
    <p>Mánáidgárddis oahppá geažosáiggi. Mánát ohppet go ovttasdoibmet eará mánáiguin ja</p>
    <p>rávisolbmuiguin mánáidgárddis. Mánát ohppet stoahkamis ja árgabeaidilis. Mánáidgárddis leat</p>
    <p>maid eará formálalaš oahppandilálašvuođat, mat leat čadnon fáddáide. Oahppan mánáidgárddis</p>
    <p>ferte leat hui lahka stoahkama ja fuolalašvuođa, ja leat oassin bajásgeassimis. Buoremusat oahppá</p>
    <p>vásáhusaiguin. Danne leat mánáidgárddis bargovuogit guovddážis. Árbevirolaččat leat mánát</p>
    <p>oahppan praktihkalaš barggu oktavuođas, ja buoremusat ohppet go ieža servet bargui.</p>
    <p>Mánáidgárdi ferte heivehit árgabeaivvi nu ahte mánát besset oassálastit praktihkalaš barggus, sihke</p>
    <p>oahppama dihte ja vai vásihit ahte sii leat oassin dan oktavuođas. Sin oassi barggus ii ábut leat</p>
    <p>dušše máhkaš bargu, muhto leat ávkin. Mánáidgárddebargit fertejit leat diđolaččat movt</p>
    <p>ođđaáigásaš servodat sáhttá báidnit. Mánáidgárddebargit ja váhnemat berrejit digaštallat</p>
    <p>čuolmmaid birra, mat čuožžilit go mánát báinnahallet mediai ja muđui stuoraservodahkii.</p>
    <p>
      <em type="bold">5.1 Iešguđetlágan hástalusat </em>
    </p>
    <p>Sápmelaččat orrot miehtá Norgga. Liikka geavahuvvo giella iešguđetládje ja rievddada báikkálaš</p>
    <p>historjjá ektui. Máŋga mánáidgárddi vásihit ahte sámegielas ii leat stahtus lagasbirrasis, iige</p>
    <p>mánáidgárddi váhnemiid gaskkas. Eaige muhtin báikkiin leat báikkálaš eiseváldit ge nu</p>
    <p>positiivvalaččat sámivuhtii. Vaikko ii sáhte dáhkidit ahte leat njuolgut negatiivvalaččat ge, muhto</p>
    <p>mánáidgárddis mearkkašit dan go maŋidit áššiid, unnán beroštit ja láivvet čuovvolit áššiid.</p>
    <p>Mánáidgárddiid hástálusat, mat dieđáhusas ovdanbohtet, leat dieđuid ja signálaid vuođul, maid</p>
    <p>Sámediggi lea čohkken finadettiin sámi mánáidgárddiin.</p>
    <p>
      <em type="bold">5.2 Fuomášumit suohkaniin finadeamis </em>
    </p>
    <p>Sámedikkeráđi vásáhusaid vuođul mánáidgárdeguossástallámis, geahča č 2.4, leat dá muhtun</p>
    <p>čuolmmat mat bohte ovdan máŋgga suohkanis.</p>
    <p>
      <em type="bold">5.2.1 Giellamovttiidáhttin – priváhta ovddasvástádus? </em>
    </p>
    <p>Eanas sámi mánáidgárddiid stuorimus hástalus lea oažžut mánáid beaivválaččat hupmat</p>
    <p>sámegiela, ja earenoamážiid go stohket. Hástalusat leat čadnon mánáid iežaset gillii ja ruovttugillii,</p>
    <p>ja sámegielat bargiide ja sin giellamáhttui. Stuorimus hástalus lea oažžut bissovaš sámegielat</p>
    <p>máhtu mánáidgárddiide. Go váilot sámegielat mánáidgárdebargit, de mielddisbuktá dát heajut giellafálaldaga mánáide. Danne fertejit leat  eambbo go okta bargi gii hálddaša sámegiela. Muhtin</p>
    <p>mánáidgárddiin leat buot bargit sámegielagat. Dat leat eanas mánáidgárddit Guovdageainnus ja</p>
    <p>Kárášjogas, soames Deanus ja Porsáŋggus, ja sámi mánáidgárddit Oslos, Romssas ja Álttás. Eanas</p>
    <p>dain eará sámi mánáidgárddiin leat dávjá unnán bargit geat hupmet sámegiela, ja earát fas eai</p>
    <p>hálddaš sámegiela njálmmálaččat. Nu fertejit bargit hupmat eanas dárogiela bargobeaivvis. Dán</p>
    <p>gullet mánát, ja báinnahallet dainnalágiin ahte sámegiela hupmá dušše vissis dilálašvuođain, iige</p>
    <p>muđui. Okta sámegielat bargi lea buoret go ii oktage, muhto dat dilli váibada su dahje daid</p>
    <p>soapmasiid, geat máhttet giela. Sámegielat bargit dovdet ahte giellaoahpaheapmi šaddá ovttaskas</p>
    <p>bargi persovnnalaš ovddasvástádussan, mii lea stuora noađđin bargái. Sii dovdet ahte lea sin</p>
    <p>ovddasvástádus ja dušše sin duohken, jus sámegiella galgá gullot ja geavahuvvot mánáidgárddis.</p>
    <p>Leat signálat boahtán, ahte eará mánáidgárddebargit ja jođiheaddjit duvdet alddineaset dán eret</p>
    <p>sámegielat bargiide, dihtomielalaččat dahje fuomáškeahttá. Okta váttisvuohta mii deattuhuvvo, go</p>
    <p>dušše okta bargi hálddaša sámegiela, lea ahte šaddá hui ollu persovnna duohken. Jus bargi, geas</p>
    <p>lea sámegiel ovddasvástádus mánáidgárddis, ii leat barggus, de bisána buot. Dávjá ii biddjo</p>
    <p>sadjásaš ge su sadjái. Okta sivva sáhttá leat, ahte lea váttis oažžut sámegielat sadjásašbargi. Máŋga</p>
    <p>váhnema oaivvildit, ahte sii fertejit bearráigeahččat vai sámegielfálaldat ásahuvvo, doalahuvvo ja</p>
    <p>viidásetfievrriduvvo. Dát gártá lossadin ja dego lassibargun, go leat mánát mánáidgárddis, gos leat</p>
    <p>sámi mánát.</p>
    <p>Máŋgga mánáidgárddis lea dárogiella stoahkangiellan. Mánát hupmet sámegiela gaskkaneaset go</p>
    <p>cuiggohallet. Ollu mánáidgárddit oidnet goitge bohtosiid, go dihtomielalaččat leat bargan dan</p>
    <p>guvlui máŋga jagi. Orru leamen nu ahte muhtin mánáidgárddit lihkostuvvet giellabargguin</p>
    <p>buorebut go earát. Bargiid ja váhnemiid guottut sáhttet leat dasa sivvan. Muhtin mánáidgárddiin</p>
    <p>eai leat nu čielgasit gohččon mánáid, bargiid ja váhnemiid hupmat sámegiela. Eará mánáidgárddit</p>
    <p>ges leat čielgasit dieđihan váhnemiidda, ahte eai nagot doalahit dahje oahpahit mánáide sámegiela</p>
    <p>jus váhnemat eai leat searvvis hupmame giela mánáiguin. Ollu mánáidgárddit leat digaštallan</p>
    <p>giellagažaldaga ja šaddan ovttaoaivilii, ahte geatnegahttet bargiid hupmat duššefal sámegiela. Earát</p>
    <p>eai ges leat háliidan geange geatnegahttit. Makkár mearrádusa mánáidgárddit dahket, vuolgá das</p>
    <p>gos mánáidgárdi lea, makkár gelbbolašvuohta bargiin lea, ja makkár váhnenjoavku/ mánnájoavku</p>
    <p>mánáidgárddis lea.</p>
    <p xml:lang="fin">
      <em type="bold"> 5.2.2 Suohkanekonomiija </em>
    </p>
    <p>Mánáidgárddelágas lea suohkaniin bearráigeahččan- ja bagadallanovddasvástádus buot suohkana</p>
    <p>mánáidgárddiin. Suohkanekonomiija Norggas lea ollu hedjonan dan maŋemus áiggis. Dat lea čuohcan sihke suohkana ja priváhtamánáidgárddiid ekonomiijai. Máŋga suohkana leat heaittihan</p>
    <p>hálddahuslaš gaskalađđasa mánáidgárddi ja ráđđeolbmá gaskkas, ja ráđđeolbmá bargiin váilu</p>
    <p>mánáidgárdde fágalaš máhttu. Dat fas lea mielddisbuktán, ahte lea váddásit oažžut fágalaš</p>
    <p>bagadallama suohkanis ja lea šaddan unnit oktiiheiveheapmi mánáidgárddedoaimmain</p>
    <p>báikkálaččat. Heajos suohkanekonomiija dovdo maid das go oastimat ja bargiid</p>
    <p>gelbbolašvuođalokten lea unniduvvon. Sámediggi vávjá dán go muhtun mánáidgárddit váldet</p>
    <p>oktavuođa ja jearahit ruđaid, vai besset oastit rusttegit, nugo omd. dihtorrusttegiid. Leat máŋga</p>
    <p>mánáidgárddi, main lea nu unnán ruhta, ahte eai nagot searvat fierpmádatčoahkkimiidda ja</p>
    <p>konferánssaide.</p>
    <p>
      <em type="bold">5.2.3 Sierranasdoarjaga juohkin sámi mánáidgárddiide </em>
    </p>
    <p>Máŋga mánáidgárddi, mat lea olggobealde hálddašanguovllu, oaivvildit ahte sii ožžot beare unnán</p>
    <p>doarjaga Sámedikkis. Sii oaivvildit ahte dáin mánáidgárddiin leat stuorit golut</p>
    <p>sámegielaoahpaheamis, go mánáidgárddiin gos lea nanu giella. Máŋga mánáidgárddi ja suohkana</p>
    <p>leat Sámedikki dáhtton veardidit livččii go eará vuohki movt juohkit doarjaga. Sii oaivvildit ahte</p>
    <p>galggašii eambbo ruhta guovlluide gos giella ii leat nanus, go Guovdageainnu ja Kárášjoga</p>
    <p>mánáidgárddiide. Mánáidgárddit olggobealde dien guovtti suohkana, hálidit lasi doarjaga go sii</p>
    <p>oaivvildit alddineaset eambbo goluid sámegiela oahpaheamis. Lassin oaivvildit ollu mánáidgárddit,</p>
    <p>ahte fertejit oahpahit, doarjut, ja dieđuid juohkit váhnemiidda ja iešguđetlágan doaluid lágidit sámi</p>
    <p>birrasii. Sávaldat indeaksaheivehallat doarjaga lea maid evttohuvvon.</p>
    <p>
      <em type="bold">5.2.4 Olgguldas mearkkat </em>
    </p>
    <p>Mánáidgárddiin berre leat sámivuohta mii oidno, olgguldas mearka. Earenoamážit šilljus livčče</p>
    <p>lean mávssolaš mearkkat, go sámi mánáidgárddit leat oaidnit nugo buot eará mánáidgárddit. Ii leat</p>
    <p>vejolaš oaidnit ahte lea sámi mánáidgardi viesu arkitektuvrras ja stoahkanšilljus. Álkimus</p>
    <p>mánáidgárddiide lea cegget lávu, goađi/darfegoađi, luovi, fatnasa jna, vai oidno ahte lea sámi</p>
    <p>mánáidgárdi.</p>
    <p>2004:s ohce mánáidgárddit prošeaktaruđaid Sámedikkis badjel 600.000 ruvnno ovddas,</p>
    <p>hábmendihte sámivuođa stoahkanšilljuide. Lea dárbbašlaš oainnusin dahkat, ahte mánáidgárdi lea</p>
    <p>sámiásahus. Mánáidgárddieaiggádat berrejit maid vuoruhit sámivuođa stoahkanšilljui.</p>
    <p>Eanas mánáidgárddiin lea sámivuohta mánáidgárddi siste, nugo plakáhtat, sámi reaiddut, duodji</p>
    <p>jna. Ollu mánáidgárddiin leat maid galbbat sihke sáme- ja dárogillii.</p>
    <p>
      <em type="bold">5.2.5 Njuolggadusat mat hehttejit gaskkustit sámi kultuvrra </em>
    </p>
    <p>Biebmobearráigeahčču lea gieldán ollu mánáidgárddiid njuovvat bohcco árbevirolaš vuogi mielde,</p>
    <p>jus šibitdoavttir dahje biebmobearráigeahču bargi ii leat doppe. Muhtin mánáidgárddit leat ožžon</p>
    <p>gáržžideami dás movt biergguid ja varrabiepmuid ráhkadit, nugo suovastuhttit ja goikadit</p>
    <p>biergguid ja márfut jna. Eaige mánáidgárddit sáhte dušše fitnat gussa- ja sávzanávehiin, gos ieža</p>
    <p>áiggoše. Vaikko vel boanddat áiggušedje gaskustit iežaset árvvuid, ja muitalit bargguset birra, de</p>
    <p>orru ahte dálá njuolggadusat hehttejit dan dahkamis.</p>
    <p>Sámediggi ii leat ožžon čálalaš duođaštusa dahje njuolggadusaid Biebmobearráigeahčus, ja</p>
    <p>Sámediggi ávžžuha danne mánáidgárddiid oahpahit sámi kultuvrras nugo ovdalge leat dahkan.</p>
    <p>
      <em type="bold">6. VUOGIT 6.1 Oahppat aktiivvalaš oassálasttima bokte   </em>
    </p>
    <p>Ovdalaš sámi bájásgeassimis oahpahedje mánáid bargguid bokte.  Mánáidgárddiid rámmaplánas</p>
    <p>(s.89) daddjo ahte: <em type="italic">“Pedagogalaš fálaldat ferte organiserejuvvot nu ahte mánát besset leat mielde iešguđetlágán  </em></p>
    <p>
      <em type="italic">bargoproseassain  ja searvat  kultuvrralaš ja sosiála doaimmaide, mat leat ávkkálaččat  mánáide,mánáidgárdái </em>
    </p>
    <p><em type="italic">dahje lagasbirrasii”.</em> </p>
    <p>Vai mánát galget oažžut oadjebas vuođu sámi servodagas, de barget eatnasat nu ahte mánát</p>
    <p>ohppet iežaset giela ja kultuvrra aktiivvalaš oassálastimin, iešguđetlágan doaimmaid bokte.</p>
    <p>Praktihkalaš ja oadjebasvuođa dihte galgá dát heivet mánáidgárddi beaivválaš bargguide. Barggut</p>
    <p>sáhttet leat nugo bohcco dahje sávzza njuovvat, váldit vára biepmuin ja duodjeávdnasiin. Go</p>
    <p>mánát oidnet movt rávisolbmot barget, de ožžot sii ovdagovaid seammás go ohppet movt galgá</p>
    <p>bargat. Dát nannejuvvo go ieža vel besset geahččaladdat.</p>
    <p>
      <em type="bold">6.2 Giellaoahpaheapmi   </em>
    </p>
    <p>Sámi mánáidgárddiin leat sihke sámegielat, dárogielat ja guovttegielat mánát. Mánáidgárddit</p>
    <p>barget iešguđetládje sámegielain.</p>
    <p>Sámegielat mánáidgárddiin/ossodagain lea dušše sámegiella anus. Dáppe lea dávjá álkit vára váldit</p>
    <p>gielas, gáhttet ja nannet vejolašvuođa mánáid giela ovdanáhttit, go doppe gos hupmet máŋga</p>
    <p>giela, ja gáibida rávisolbmuin eambbo dihtomielalašvuođa.</p>
    <p>Gávdnojit máŋggalágan guovttegielatjoavkku, earret eará eatnigiela guovttegielatvuohta, gos</p>
    <p>mánát ohppet sámegiela ja dárogiela oktanaga, ja additiivvalaš guovttegielatvuohta, gos mánáin lea</p>
    <p>dárogiella dahje sámegiella eatnigiellan ja dárogiella dahje sámegiella nubbingiellan.</p>
    <p>Guovttegielat mánáidgárddiin/ossodagain, gos hupmet sámegiela ja dárogiela, fertejit bargit váldit</p>
    <p>atnui vugiid, metodaid ja prinsihpaid, vai ovddidit guovttegielat sámi mánáid dihtomielalaččat, nu</p>
    <p>ahte eai álo vállje hupmat dárogiela doppe gos dárogielagat dahje dáru-sámigielagat leat searvvis</p>
    <p xml:lang="smn">(Øzerk/Juuso, s. 28).</p>
    <p>Sámegiella ovdana ja nannejuvvo go:</p>
    <p>- bargit hupmet dušše sámegiela mánáide</p>
    <p>- mánát gullet giela go eará mánát ja rávisolbmot humadit</p>
    <p>- mánát gullet giela máidnasiin, muitalusain, teáteris, luđiin, lávlagiin, iešguđetlágan doaimmain ja</p>
    <p>aktiivvalaččat atnet čállingiela</p>
    <p>- go rávisolbmot mánáidgárddis ja muđui eará oktavuođain leat buorit ovdagovvan</p>
    <p>- go mánát lunddolaččat geavahit giela</p>
    <p>- go addá mánáide vejolašvuođa oahppat nu ollu sámegiela go vejolaš, ovdalgo skuvlii álgá.</p>
    <p>Muđui fertejit mánáidgárddit bearráigeahččat ahte:</p>
    <p>- bargit leat dihtomielalaččat iežaset giellageavahemiin</p>
    <p>- bargit digaštallet giellaváttisvuođaid bargiidčoahkkimis</p>
    <p>- mánáidgárdi hupmá dihtomielalaš giellageavaheami váhnenčoahkkimiin, váttisvuođaid</p>
    <p>čalmmustahttet ja ávžžuhit váhnemiid ovttasbargat</p>
    <p>- bargit leat konsekveanttat iežaset giellageavaheamis beaivválašgielas</p>
    <p>- bargit veahkehit nubbi nuppi giellabargguin</p>
    <p>Báikkiin, gos sámegiella lea majoritehtagiella, šaddá stuorimus hástalus bargat giellagahttemin ja</p>
    <p>nannet sátneriggodaga/máŋggabealátvuođa gielas. Dárogiella majoritehtagiellan báidná sámegiela</p>
    <p>sámi servodagas, ja sámegiella dávjá seaguhuvvo dárogielain. Lassin fertejit bargit bargat dan ala</p>
    <p>ahte:</p>
    <p>- cuiget guđetguoimmi jus seaguhit dárogielat sániid sámegielas</p>
    <p>- atnit eambbo sámegielsániid fáddábargguin</p>
    <p>- vajálduvvon sániid atnigoahtit ja omd. mearridit ahte oktii mánus dadjat ođđa sániid</p>
    <p>Doppe gos sámegiella ii leat nu nanus, fertejit mánáidgárddit hui aktiivvalaččat bargat gielain.</p>
    <p>Maiddái dás ferte mánáidgárdi eambbo ovttasbargat váhnemiiguin, ja bargit fertejit dasa leat</p>
    <p>ovttaoaivilis. Lassin daidda bargguide, ferte mánáidgárddis:</p>
    <p>- hupmat sámegiela čađat</p>
    <p>- movttiidahttit mánáid hupmat dušše sámegiela</p>
    <p>- čállit buot sámegillii. Jus dárogiela ferte atnit, de ferte atnit goappašit gielaid.</p>
    <p>- čađat ovdanáhttit mánáid sátneriggodaga</p>
    <p>Dárogielat mánáidgárddiin berre:</p>
    <p>-  lávlut sámegielat lávlagiid ja sámegillii dadjat riimmaid ja hoahkamiid</p>
    <p>-  ásahit unnimusat ovtta lanja dahje vissis saji mánáidgárddis gos hupmet dušše</p>
    <p xml:lang="smj">sámegiela</p>
    <p>-  bidjat eret dárogielat radio-/TV-sáddagiid ja guldalit sámegielat Cd-aid</p>
    <p>-  ráhkadit plána makkár sániid galget oahpahit ja goas dan dahká</p>
    <p>-  hupmat mánáiguin, mánáide ja mánáid láhkosis nu ollu sámegiela go vejolaš</p>
    <p>Gohtolaš giellabombarderen lea dehálaš oahppanovdánanváikkuhus go mánát ipmirdit dan mii</p>
    <p>daddjo.</p>
    <p><em type="bold">7.GELBBOLAŠVUOHTA </em>Sámediggi lea máŋgga geardde Mánáid- ja bearašdepartementtain hupman váttisvuođaid birra, </p>
    <p>maid ferte čalmmustáhttit ja masa dárbbaša eambbo ruđa bidjat. Earret eará lea Sámediggi</p>
    <p>čujuhan ahte leat váilevašvuođat rekrutteremis, gelbbolašvuođaloktemis, pedagogalaš</p>
    <p>oahpponeavvuin, diehtojuohkimis ja dutkamis.</p>
    <p>Bagadallan ja gelbbolašvuođalokten bargiide sámi mánáidgárddiin jahkásaš</p>
    <p>mánáidgárdekonferánssain ja fierpmádatčoagganemiiguin leat mávssolaš gelbbolašvuođaloktema</p>
    <p>doaimmat, mat fertejit ovdánahttojuvvot. Sámediggi atná ollu návccaid diehtojuohkimii, fágalaš</p>
    <p>bagadallamii ja miellaávkkálaš bargui.</p>
    <p>
      <em type="bold">7.1 Bargit </em>
    </p>
    <p>Bargit leat mávssolaččamus riggodat mánáidgárddis. Bargiid gelbbolašvuohta mearrida mii</p>
    <p>oahpahuvvo ja deattuhuvvo mánáidgárddi árgabeaivvis. Danne fertejit rávisolbmot leat</p>
    <p>dihtomielalaččat iežaset guottuide sámi giela ja kultuvrra ektui ja mo daid birra muitalit. Dan</p>
    <p>dahká go lea dihtomielalaš ahte makkár rolla lea bargiin váhnemiid ja mánáid ektui ja dan čájehit</p>
    <p>kultuvrralaš várrogasvuođain. Jus galgá lihkostuvvat mánáide oahpahit sámegiela, de lea dárbu</p>
    <p>ahte leat sámegielat bargit sámi mánáidgárddiin. Lea maid viidásit dárbbašlaš ahte</p>
    <p>mánáidgárdebargit dovdet iežaset guottuid sámi mánáide ja váhnemiidda. Bargiin ferte leat maid</p>
    <p>gelbbolašvuohta iešguđet osiin sámi kultuvrras, eallinvugiin ja servodateallimis. Ii mearkkaš gal</p>
    <p>dan ahte buohkain galgá seammalágan gelbbolašvuohta buot áššiin, muhto ahte oktasaš gelbbolašvuohta mánáidgárddis lea dohkálaš dásis, vai mánáidgárdi sáhttá oahpahit sámi áššiin</p>
    <p>buori ja duhtadahtti vuogi mielde. Lea maid dárbbašlaš ahte bargiin lea buorre gelbbolašvuohta ja</p>
    <p>máhttu báikkálaš kultuvrras.</p>
    <p>
      <em type="bold">7.2 Dárbbut  </em>
    </p>
    <p>Lulli- ja julevsámi giellaguovlluide lea dárbu eambbo oahppan ovdaskuvlaoahpaheddjiide geain lea</p>
    <p>sámegielgelbbolašvuohta. Lea maid stuora dárbu eambbo sámegielat bargiide máŋgga suohkanis</p>
    <p>olggobealde Sis-Finnmárkku. Sámegielgelbbolašvuođa sáhttet lassin earát áimmahuššat go</p>
    <p>pedagogalaš bargit. Danne lea dárbu lassi- ja viidásitoahppoprográmmii sámegielohppui máŋgga</p>
    <p>dásis. Dása leat stipeandaortnegat maid guovddáš gaskaoamit. Máŋga mánáidgárddi leat</p>
    <p>máŋggakultuvrrat báikkiin, seammas go sápmelaččat dál fárredit eambbo go ovdal.</p>
    <p>Máŋggakultuvrraš pedagogihkaoahppu lea danne okta vuohki ohppat dan birra moht ovttastallat</p>
    <p>eará kultuvrraiguin.</p>
    <p>Ollu sámi mánát leat oassin guovttegielat bearrašis. Mánáidgárddiin ferte danne leat</p>
    <p>gelbbolašvuohta guovttegielat pedagogihkas.</p>
    <p>Vai vára váldit sámi kultuvrras ja árbevierus, lea viidásit dárbu lassi- ja viidásitohppui kultuvrralaš</p>
    <p>fáttáin, mat galget mánáidgárddiin oahpahuvvot. Sáhttá namuhit oahpu ealáhusain, duojis, luođis,</p>
    <p>muitalandáiddus, biepmuin, sámi historjjas jna.</p>
    <p>Eambbo mánáidgárddit berrejit oažžut álggahankursafálaldaga sámi historjjas ja servodateallimis.</p>
    <p>Gelbbolašvuođalokten lea vuosttažettiin bargoaddi dahkamuš. Ii Sámediggi sáhte badjelasas váldit</p>
    <p>gelbbolašvuođaloktema iešguđetlágan bargosurggiin. Liikká lea lunddolaš ahte konferánssat,</p>
    <p>seminárat ja fierpmádatčoagganeamit Sámedikki namas lea mánáidgárddebargiide</p>
    <p>gelbbolašvuođalokten.</p>
    <p><em type="bold">8. OAHPPONEAVVUT </em>Sámediggi juolluda jahkásaččat ruđaid ráhkadit oahpponeavvuid mánáidgárddiide. </p>
    <p>Oahpponeavvuide maidda Sámediggi juolluda ruđaid, galget nu guhkás go vejolaš olggosaddot</p>
    <p>davvi-, julev- ja lullisámegillii.</p>
    <p>2005as lea biddjon 800.000 ruvdno oahpponeavvuidráhkadeapmái mánáidgárddiide. Jagiin 2003as</p>
    <p>ja 2004is juolluduvvui 600.000 ruvdno jahkái, ja jagiin 2000is jagi 2002 rádjái gis 200.000 ruvdno</p>
    <p>jahkái oahpponeavvuidráhkadeapmái mánáidgárddiide. Diet logut muitalit ahte Sámedikkis ii leat</p>
    <p>doarvái ruhta oahpponeavvuidráhkadeapmái mánáidgárddiide. Jus áigu gáhttet ja ovddidit sámi</p>
    <p>giela ja kultuvrra buot sámi guovlluin, de fertejit oahpponeavvut dahkkot jođáneappot ja</p>
    <p>garraseappot lassánit, earenoamážit giellaoahpaheapmái. Sámediggi juolluda ruđa oahpponeavvoovddideapmái lágádusaide ja eará buvttadeddjiide, geat gárvejit buktagiid, ja doarju,</p>
    <p>movttidáhttá ja bagadallá buvttadeddjiid, girječálliid, musihkkariid ja earáid.</p>
    <p>Oahpponeavvodilli lea heittot sámi mánáidgárddesuorggis. Dát mielddisbuktá ahte</p>
    <p>mánáidgárddebargit atnet návccaideaset ráhkadit oahpponeavvuid, juoga mii sáhttá eará</p>
    <p>doaimmaid ovdii dagahit. Mánáidgárddiin lea dárbu iešguđetlágan oahpponeavvuide. Dál</p>
    <p>gávdnojit muhtin oahpponeavvut, muhto lea ain stuora dárbu iešguđetlágan oahpponeavvuide.</p>
    <p>Gávdnojit earret eará muhtin girjjit, plakáhtat, kasseahtat ja filmmat, muhto váilot ain fáktágirjjit,</p>
    <p>jietnagirjjit, fágagirjjit, dihtorspealut ja eará spealut. Fágagirjjit sámegillii dahje sámi fáttáin bargiide</p>
    <p>gávdnojit unnán dahje eai obbage.</p>
    <p><em type="bold">9. SÁMEDIKKI BARGO- JA  VUORUHANSUORGGIT </em><span type="quote">“Sámedikki strategalaš plánas sámi mánáidgárddiide 2002-2005”</span> daddjo ahte Sámediggi áigu dán </p>
    <p>áigodagas vuoruhit eambbo diehtojuohkima mánáidgárddiide ja suohkaniidda gos leat sámi</p>
    <p>mánáidgárddit ja suohkaniidda gos leat sámi mánát dáčča mánáidgárddiin. Jagi 2001 rájes 2004</p>
    <p>rádjái leat mánáidgárddit main leat sámimánát lassánan 46 rájes 65 rádjái. Lassáneapmi dagaha</p>
    <p>Sámediggái eambbo barggu, ja eambbo ovddasvástádusa čuovvolit sámi mánáid, vai fálaldagain</p>
    <p>maid sii ožžot, lea dássi sihkkarastton.</p>
    <p xml:lang="fin">
      <em type="bold">9.1 Fierpmádathuksen  </em>
    </p>
    <p>Sámediggi lea ásahan iešguđetlágan fierpmádagaid. Sámi hálddašanguovllus leat mánáidgárddiid</p>
    <p>jođiheaddjit ásahan fierpmádaga, ja seamma leat jođiheaddjit dahkan olggobealde dán guovllu.</p>
    <p>Giellabargiin lea iežaset fierpmádat, ja ođas dán jagi lea ahte lea sierra fierpmádat dievdoolbmuide</p>
    <p>geat barget sámi mánáidgárddiin.</p>
    <p>Ulbmil dáiguin fierpmádagaiguin lea vásáhuslonohallan ja gelbbolašvuođalokten. Fierpmádagat</p>
    <p>leat dehálaš čoaggananbáikkit gos digaštallet fágalaš gažaldagaid. Fierpmádagat leat oassin</p>
    <p>mánáidgárddiid gelbbolašvuođaloktemis.</p>
    <p>
      <em type="bold">9.2 Mánáidgárdekonferánssat </em>
    </p>
    <p>Jahkásaččat lágidit Sámediggi ja Finnmárkku ja Romssa fylkkamánnit searválaga</p>
    <p>mánáidgárdekonferánssaid. Konferánssaid fáttát leat leamaš earret eará giella,</p>
    <p>guovttegielatvuohta, mánáid bajasgeassin, dásseárvu, stoahkan, duodji ja luohti/musihkka. Lea</p>
    <p>leamašan stuora beroštupmi konferánssaide. Jahkásaččat servet badjel 100 mánáidgárdebargi</p>
    <p>miehtá Norgga, ja leat maiddái leamaš oasseváldit Suomas ja Ruoŧas. Mánáidgárdekonferánssat</p>
    <p>leat oassin Sámedikki gelbbolašvuođaloktemis.</p>
    <p>2004is lágidii Sámediggi searvalaga Sámi allaskuvllain ja Suoma Sámedikkiin vuosttaš</p>
    <p>davviriikkalaš bajásšaddankonferánssa. Doppe ledje oasseváldit Norggas, Ruoŧas, Suomas ja</p>
    <p>Ruoššas. Oaččuimet dieđuid dán njealji riikka mánáidgárdesurggiin ja sin beaivválaš hástalusaid</p>
    <p>birra. Konferánssa ulbmil lei ásahit čoaggananbáikki iešguđetge doaimmaheddjiide mánáid</p>
    <p>bajasšaddanbirrasis Sámis. Konferánssas lei earret eará vásáhuslonohallan ja iešguđetlágan</p>
    <p>logaldallamat mánáid bajasgeassimis.</p>
    <p>
      <em type="bold">9.3 Mánáidgárdeáigečála </em>
    </p>
    <p>Sámediggi olggosaddá áigečállaga <span type="quote" xml:lang="fkv">“Stullan”</span>. Juohke nummáris lea váldoártihkal iešguđetlágan</p>
    <p>fáttáin lassin Sámedikki dieđuide ja dieđuide iešguđetlágan prošeavttain mat leat mánáidgárddiin ja</p>
    <p>eará áigeguovdilis áššit. Áigečála olggosaddo guovttegeardde jagis.</p>
    <p>
      <em type="bold">9.4 Sámi oahpponeahtta – www.oahpponeahtta.no </em>
    </p>
    <p>Sámi oahpponeahtta lea oahpahusneahttabáiki, ja lea diehtojuohkingáldu ja ressursan</p>
    <p>mánáidgárddiide, skuvllaide ja váhnemiidda. Neahttabáikkis gávdnojit áigeguovdilis dieđut</p>
    <p>Sámedikkis, oahpporessursain ja njuolggogeainnut eará áigeguovdilis neahttabáikkiide.</p>
    <p>Sámi oahpponeahtta lea ovttasbargu gaskal Sámedikki ja Oahpahusdirektoráhta.</p>
    <p>
      <em type="bold">9.5 Bagadallan </em>
    </p>
    <p>Sámediggi oažžu iešguđetlágan gažaldagaid ja čuolbmačilgehusaid mánáidgárddiin, váhnemiin,</p>
    <p>mánáidgárdeeaiggádiin, studeanttain ja earáin. Nu guhkás go vejolaš bagadallat ja addit ráđi</p>
    <p>gažaldagaide mat čuožžilit.</p>
    <p>Gažaldagat lea earret eará doarjagiid, giellaoahpaheami ja oahpponeavvuid birra ja gažaldagat mo</p>
    <p>bagadallat mánáidgárdebargiid.</p>
    <p>Sámediggi lea fuobmán ahte lea stuora dárbu bagadallat mánáidgárddiid, muhto dađii bahábut eai</p>
    <p>leat leamaš návccat dahkat dán vuordámušaid hárrái.</p>
    <p>
      <em type="bold">9.6 Ovttasbargu </em>
    </p>
    <p>Sámedikkis leat máŋga ovttasbargoguoimmi nugo Mánáid- ja bearašdepartementa, guoskevaš</p>
    <p>fylkkamánneámmahat, suohkanat, mánáidgárdeeaiggádat ja dieđusge mánáidgárddit, váhnemat ja</p>
    <p>eará ovttaskas olbmo.</p>
    <p>Sámi mánáidgárddiid strátegalaš plánas namuhuvvo ahte Sámediggi maiddái ovttasbargá Sámi</p>
    <p>allaskuvllain gelbbolašvuođa loktemiin. Sámi allaskuvllain leat ovttasbargan eaŋkiláššiiguin nugo davviriikkalaš bajásšaddankonferánsain, rekrutteremiin ja stipeanddain ovdaskuvlaoahpaheddjiide.</p>
    <p>Ovttasbargu sáhttá buoriduvvot, ja Sámediggi háliida vuoruhit diekkár ovttasbarggu boahtteáiggis.</p>
    <p>Sámediggi maiddái ovttasbargá ain Sámi earenoamašpedagogalaš doarjagiin (SEAD).</p>
    <p xml:lang="nob">
      <em type="bold">10. HÁSTALUSAT </em>
    </p>
    <p>Okta hástalus lea ahte stuoraservodat  ii doarvái váldde sámi servodaga oassin searvivuohtasis.</p>
    <p>Sámi servodat gehččo dávjá dego juoga mii guoská dušše midjiide sápmelaččaide. Diet lea juoga</p>
    <p>maid dáččat eai dárbbaš beroštit ja man birra eai dárbbaš máhttit. Dát daguha unnán ipmárdusa</p>
    <p>guđetguimmiid kultuvrras. Juoga eará lea ahte sámi ja dáčča kultuvrras leat ollu</p>
    <p>seammaláganvuođat. Dát mieldisbuktá dávjá dan ahte eai fuomáš goabbatláganvuođaid ja nu</p>
    <p>maiddái daid goabbatlágan dárbbuid. Go dáččat leat eanetlogus, de čilgejit sii dárbbuid iežaset</p>
    <p>vuolggasajiin sihke alcceseaset ja midjiide sápmelaččaide. Dát sáhttá daguhit duhtameahttunvuođa</p>
    <p>ja maiddái dan ahte sámit eai doahttal dáčča eanetlogu mearrádusaid. Go sámi álbmot lea nu</p>
    <p>máŋggalágan, de lea stuora hástalus vuostáváldit ovttaskas bearrašiid ja sin mánáid dan dásis go</p>
    <p>dárbbašuvvo. Seammas galgá váldit vuođu sámi kultuvrra vuođđoelemeanttain, sihke báikkálaččat</p>
    <p>ja ollislaččat. Iige dát galgga ipmirduvvot nu ahte lea amasin dahje oaidnemeahttumin dahkame</p>
    <p>kultuvrra, muhto galgá baicca mielddisbuktit ahte ovttaskas mánná bajásšaddá buigan iežas</p>
    <p>identitehtain – sámi identitehtain.</p>
    <p>Danne leat hástalusat vuosttažettiin rávisolbmuide geat mánáiguin barget – mas mii šaddat rahčat</p>
    <p>kulturrelatiivvalaš guottuiguin gos fertet dohkkehit ahte leat systemáhtalaš máŋggaláganvuođat</p>
    <p>maid mánát ja rávisolbmot leat háhkan alcceseaset sosialiserema bokte ja servodatmiellahttun.</p>
    <p>Dieinna lágiin sáhttá muosahit iežas sámi identitehta dohkkeheami ja ovddidit dan vai šaddá</p>
    <p>nannoseabbon, go identitehtta ii leat juoga mii mis lea dahje oažžut skeaŋkan, muhto mii ovdána</p>
    <p>nu guhká go eallit.</p>
    <p>Mánát leat lunddolaččat eanet rahpasat iešguđetláganvuođaide. Danne lea mánáidgárdi ja dan</p>
    <p>sisdoallu hui mávssolaš huksendihte šaldi kultuvrraid gaskka, seammas go vára váldá</p>
    <p>earenoamašvuođaid kultuvrrain. Nu sáhttá lasihit oahpu boahttevaš bulvii, vai birget máilmmis</p>
    <p>mii rievdá.</p>
    <p>Sámegiela lea álkit oahppat dál go daidda geat leat 50-jagiin dahje boarráseappot. Sivvan dasa lea</p>
    <p>ahte dál lea juohke ovttas ovttaskaslaš vuoigatvuohta oahppat iežas giela skuvlaagi rájes.</p>
    <p>Hástalussan lea láhčit dili nu ahte lea vejolaš oahppat gelbbolašvuođa čađa ja buoridit mánáidgárddi ruhtadili, ja váhnemiidda/lagasbirrasii vai mánát vaikko makkár agis, ožžot buori</p>
    <p>giellabirrasa, mii sáhttá ovdánit doaibmi sámegiellan.</p>
    <p>
      <em type="bold">11. DOAIMMAT      11.1 Sámedikki politihkka </em>
    </p>
    <p>Sámediggi oaivvilda ahte sámi mánáidgárddiin lea stuora mearkkašupmi sámi giellaovdáneapmái</p>
    <p>ja sámi mánáid bájasšaddamii muđui.</p>
    <p>Mánáidgárdi galgá nannet ja ovddidit sámi mánáid giela ja kultuvrra, váikkuhit ođasmáhttimii ja</p>
    <p>virkosmáhttit sámegiela. Mánáidgárdi galgá sámi mánáin váikkuhit sámi identitehta ovdáneami ja</p>
    <p>oadjebasvuođa ja ilu sin iežaset kultuvrra ja giela ektui.</p>
    <p><em type="bold">11.2 Doarjjaortnegat </em>Sámediggi hálddaša iešguđetlágan doarjjaortnegiid. Sámediggi juolluda sierranas ruhtadoarjagiid </p>
    <p>sámi mánáidgárddiide, doarjaga sámegieloahpaheapmái ovttaskas mánáide mánáidgárddiin, ruđaid</p>
    <p>prošeavttaide ja mánáidgárddiid ovdánahttinbargguide, ja ruđaid oahpponeavvoráhkadeapmái.</p>
    <p>Sámediggi mearridii skábmamánu 26. beaivvi 2004 ođđa njuolggadusaid mánáidgárdedoarjagiidda.</p>
    <p>Eaktun oažžut doarjaga lea ahte mánáidgárdi lea mearridan ahte sin doaibma lea huksejuvvon</p>
    <p>sámi giela ja kultuvrra ala. Ii leat earuhuvvon leat go sámi mánát vai dáčča mánát. Juohke</p>
    <p>mánáidgárdi mearrida ieš ohcágo buot mánáidgárdemánáide doarjaga sámi mánáid namas vai</p>
    <p>ohcet go earenoamážiid sámi mánáide. Eanas mánáidgárddit ohcet buot mánáid ovddas doarjaga,</p>
    <p>almma geahčahaga makkár čerdii mánát gullet. Mánáidgárddit, gos lea okta dahje guokte sámi</p>
    <p>ossodaga, ohcet dábálaččat sámi ossodagaid ovddas. Berre veardidit ahte galgá go Sámediggi</p>
    <p>ođasmahttit njuolggadusaid nu ahte árvvoštallá doarjjasturrodaga ieš guđetgelágan dilálašvuođaid</p>
    <p>ektui. Dálá njuolggadusat eai gáibit ahte mánná dahje máná váhnemat hupmet sámegiela jus</p>
    <p>mánáidgárdi galgá olahit doarjaga. Dát lea momeanta maid ferte veardidit boahtteáiggis, vaikko</p>
    <p>dán bottus eat árval dan duohtandahkat. Jos mánáidgárdi deavdá eavttuid olahit doarjagiid, de</p>
    <p>addá dálá ortnet ovttastuoru ruhtasupmi buot sámi mánáidgárddiide, beroškeahtta gos dat leat.</p>
    <p>
      <em type="bold">11.3 Dutkan   </em>
    </p>
    <p>Sámedikkeplánas 2002-2005, daddjo ahte Sámediggi lea máŋggageardde čalmmustáhttán, ahte</p>
    <p>ásahuvvošii stuorit dutkanprográmma, mii hukse ja ovddida sámi alit oahpu ja dutkama.</p>
    <p>Go dál ii leat baljo dutkan leamašan mánáidgárddesuorggis ja sámi mánáid bajásšaddaneavttuin,</p>
    <p>de ferte várrejuvvot ruhta dutkamii dán suorggis. Vai sáhttá duođaštit doaibmabijuid, dárbbuid ja</p>
    <p>hástalusaid, de lea áibbás dárbbašlaš, ahte dutkan sámi mánáidgárddesuorggis álggahuvvo. Sihke</p>
    <p>Stuoradikkedieđáhusas nr. 55 (2000-2001) <em type="italic">Sámepolitihka birra,</em> ja Stuoradikkedieđáhusas nr. 34 </p>
    <p>2001-2002) <em type="italic">Kvalitehtaođastus sami alit oahpu ja dutkama birra</em>, ja Stuoradikkedieđáhusas nr. 20 (2004</p>
    <p>2005) <em type="italic">Áigumuš dutkamii,</em> ovdanboahtá ahte sámi dutkan galgá vuoruhuvvot. </p>
    <p><em type="bold">11.4 Diehtojuohkin ja bagadallan  </em>Ain boahtá Sámediggi atnit ollu návccaid diehtojuohkimii, bagadallamii ja miellaávkkálaš bargui. </p>
    <p>Jus galgá olahit buot osiide servodagas, gáibiduvvo ahte eambbo almmolaš ásahusat,</p>
    <p>institušuvnnat ja organisašuvnnat maid atnet návccaid dasa. Báikkálaččat lea deahálaš ahte</p>
    <p>suohkanat ja mánáidgárdde eaiggádat leat mielas addit sámi mánáide fálaldagaid main lea mánáid</p>
    <p>giela, kultuvrra ja identitehta vuođđun.</p>
    <p xml:lang="vep">
      <em type="bold">11.5 Stipeanda </em>
    </p>
    <p>Lea dárbbašlaš čuovvolit doaimmaid, vai rekruttere sámegielat bargiid sámi mánáidgárddiide.</p>
    <p>Ferte álggahuvvot stipeanda rekrutterendoaibman studeanttaide geat váldet</p>
    <p>ovdaskuvlaoahpaheaddji oahpu, ja maiddái oahppoláhkavuođuid mánáidgárddebargiide geat</p>
    <p>váldet lassi- dahje viidásitoahpu sámegielas.</p>
    <p>Sámediggi lea 2005 várren ruđaid stipendii alit ohppui. Dušše dát iešokto ii leat doarvái olahit</p>
    <p>dohkkálaš dási das mii guoská sámegielat bargiid rekrutteret mánáidgárddiide. Ráđđehus dadjá</p>
    <p>Stuoradikkedieđáhusas nr. 55 (2000-2001) <em type="italic">Sámepolitihka birra </em>ahte <em type="italic">“Mánáid- ja bearášdepartementa </em></p>
    <p>
      <em type="italic">áigu ovttasráđiid Sámedikkiin guorahallat gažaldagaid, mat gusket stipeandda studeanttaide  geat váldet sámi </em>
    </p>
    <p><em type="italic">ovdaskuvlaoahpaheaddjioahpu”. </em>Viidásit áigu ráđđehus guorahallat dárbbuid lassi- ja </p>
    <p>viidásitoahppodoaimmaide mánáidgárdesuorggis. Stuoradiggedieđáhusas nr. 34 (2001-2002)</p>
    <p><em type="italic">Kvalitehtaođastus sami alit oahpu ja dutkama birra</em> govvida earret eará čuovvovaš doaimmaid: “<em type="italic">Mánáid- </em></p>
    <p>
      <em type="italic">ja bearašdepartementa áigu ovttasráđiid Sámedikkiin guorahallat gažaldagaid sierranas stipeandaortnegiid birra, </em>
    </p>
    <p>
      <em type="italic">studeanttaide geat váldet ovdaskuvlaoahpu Sámi allaskuvllas”. </em>
    </p>
    <p>
      <em type="bold">11.6 Vuoruhuvvon doaimmat </em>
    </p>
    <p>Sámediggi vuoruha:</p>
    <p>- stipeandda</p>
    <p>- rekrutterema – earenoamážiid válljejuvvon guovlluide</p>
    <p>- oahpponeavvuid giellaoahpaheapmái</p>
    <p>- bagadallama</p>
    <p xml:lang="nob">- prošeaktadoarjja stoahkanšilljuide, jfr.pkt. 5.2.3</p>
    <p>- joatkit konferánssaiguin ja fierpmádagaiguin</p>
    <p>- diehtojuohkima</p>
    <p>- guottuid buoridit olbmuin</p>
    <p>- árvvoštallat doarjjaortnegiid</p>
    <p xml:lang="fkv">
      <em type="bold">12. EKONOMALAŠ JA HÁLDDÁHUSLAŠ VÁIKKUHUSAT  </em>
    </p>
    <p>Vai Sámediggi sáhttá čađahit vuoruhuvvon doaimmaid, dárbbaša Sámediggi buori ja lagas</p>
    <p>ovttasbarggu mánáidgárddiguin, sámi váhnemiiguin, guoskevaš departemeanttaiguin, guoskevaš</p>
    <p>fylkkamánniiguin, suohkaniiguin, mánáidgárdde eaiggádiguin, sámi institušuvnnaiguin ja muđui</p>
    <p>sámi servodagain.</p>
    <p>Guovddáš eiseváldit fertejit eambbo bargat dan ovdii, vai buoridit sámi mánáid</p>
    <p>bajásšaddaneavttuid, ja juolludit Sámediggái eambbo ruđaid jahkásaš stáhtabušeahta bokte.</p>
    <p xml:lang="deu">GIRJELISTU</p>
    <p xml:lang="nob">Dunfjeld,G. (2004): <em type="italic">Pedagogisk Psykologisk Tjeneste i en flerkulturell kontekst</em> I: Tronvoll, I. M., Moe, </p>
    <p xml:lang="nob">A. og Henriksen, J. E. (red) : <em type="italic">Hjelp i kontekst. Praksis, refleksjon og forskning.</em> Iđut 2004 </p>
    <p>Gieldda - ja guovlludepartementa: <em type="italic">St.dieđáhus nr.35 </em>(2000-2001) <em type="italic">Sámepolitihka birra </em></p>
    <p>Gieldda - ja guovlludepartementa: <em type="italic">St.dieđáhus nr.33 </em>(2001-2002) Lassidiehtu-<em type="italic">Sámepolitihka birra </em></p>
    <p>Oahppo- ja dutkandepartementa: <em type="italic">St.dieđáhus nr.34 </em>(2001-2002) <em type="italic">Kvalitehtaođastus sami alit oahpu ja </em></p>
    <p><em type="italic">dutkama birra</em> </p>
    <p>Mánáid- ja bearašdepartementa (1997): <em type="italic">Mánáidgárddi rámmaplána </em></p>
    <p>Mánáid- ja bearašdepartementa: <em type="italic">Mánáidgárdde láhka  </em></p>
    <p>Mánáid- ja bearašdepartementa ja Sámediggi: (2003): <em type="italic">Sámi bajásšaddan. Fálaldagaid birra sámi mánáide </em></p>
    <p><em type="italic">ja nuoraide. </em> </p>
    <p>Oahppo- ja dutkandepartementa:<em type="italic"> St.dieđáhus nr.30 </em>(2003-2004) <em type="italic">Kultuvra oahppamii. </em></p>
    <p>Sámediggi (2001): <em type="italic">Strategalaš plána sámi mánáidgárddiide</em> 2002-2005. <em type="italic">Máid mánnán oahppá, boarisin </em></p>
    <p xml:lang="smj">
      <em type="italic">máhttá.  </em>
    </p>
    <p>Sámediggi (2002): <em type="italic">Sámediggeplána 2002-2005 </em></p>
    <p>Sámedikkeráđđi dieđáhus sámi giela birra (2004): <em type="italic">Sámegiella lea čaffat! </em></p>
    <p>Sámedikki ja eará sámi riektedilalašvuođaid birra (sámelága vuođul)</p>
    <p>Øzerk, K. Z. ja Juuso, R (1999): <em type="italic">Pedagogalaš jurddagirji guovttegielalaš mánáidgárddiide</em>. Sámi </p>
    <p>oahpahusráđđi.</p>
  </body>
</document>
