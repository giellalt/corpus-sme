<document xml:lang="sme" id="no_id"><header><title>Boazodoallodieđáhus 2009</title><genre code="admin"/><author><unknown/></author><translator><unknown/></translator><translated_from xml:lang="nob"/><year>2009</year><wordcount>11871</wordcount><conversion_status type="standard"/><availability><free/></availability><submitter name="Børre Gaup" email="borre.gaup@samediggi.no"/><multilingual><language xml:lang="nob"/><language xml:lang="eng"/></multilingual><origFileName>http://samediggi.no/filnedlasting.aspx?FilId=2040&amp;ct=.pdf</origFileName><parallel_text xml:lang="nob" location="melding_om_reindrift_2009.pdf"/><metadata><uncomplete/></metadata><version>XSLtemplate $Revision: 32698 $; file-specific xsl  Revision; common.xsl  $Revision: 154948 $; </version></header><body><p>Sámediggeráđi dieđáhus sámi boazodoalu birra</p>
<p>Berit A. Oskal  Ášši R 63/09</p>
<p>Ávjovárgeaidnu 50  N-9730 Karasjok/Kárášjohka</p>
<p>Telefon +47 78 47 40 00  Telefaks +47 78 47 40 90  samediggi@samediggi.no</p>
<p><em type="bold">Sisdoallu </em></p>
<p xml:lang="nob"><em type="italic">SÁMEDIGGERÁĐI DIEĐÁHUS SÁMI BOAZODOALU BIRRA ................................................................. 1 </em></p>
<p xml:lang="nob"><em type="italic">1  ÁLGU ................................................................................................................................................................. 5 </em></p>
<p xml:lang="nob"><em type="italic">1.1 MIHTUT JA RÁMMAT ...................................................................................................................................... 5 1.2 HISTORIHKKA ................................................................................................................................................ 5 </em></p>
<p xml:lang="nob"><em type="italic">2 BOAZODOALU RIEKTEDILLI ..................................................................................................................... 7 </em></p>
<p xml:lang="nob"><em type="italic">2.1 DOLOŠ ÁIGGI GEAVAHEAPMI JA BOARES VIERRU ........................................................................................... 7 2.2 ÁLBMOTRIEVTTÁLAŠ OKTAVUOĐAT ............................................................................................................. 7 2.3 KONSULTAŠUVNNAT ..................................................................................................................................... 8 2.4 IEŠMEARRIDEAPMI......................................................................................................................................... 9 2.5 HÁLDDAŠEAPMI ............................................................................................................................................ 9 2.6 BOAZODOALLOLÁHKA JA SISRIEVTTÁLAŠ OKTAVUOĐAT ............................................................................ 10 2.7 RÁJIIDRASTTIDEADDJI BOAZODOALLU ........................................................................................................ 11 3 BEARAŠDOALLU .......................................................................................................................................... 12 </em></p>
<p xml:lang="nob"><em type="italic">3.1 SIIDADOALLU .............................................................................................................................................. 12 3.2 BÁIKEDOALLU ............................................................................................................................................. 14 3.3 SIIDADOALLU JA BÁIKEDOALLU DEHÁLAŠ MÁHTOLAŠVUOĐABEALIT BEARAŠBOAZODOALUS .................... 16 3.4 KAPASITEHTA .............................................................................................................................................. 17 </em></p>
<p xml:lang="nob"><em type="italic">4 AREÁLASUODJALUS ................................................................................................................................... 18 </em></p>
<p xml:lang="nob"><em type="italic">4.1 AREÁLAPLÁNAPROSEASSAT ........................................................................................................................ 18 4.2 BIRASÁITAGAT JA -GÁHTTEN ....................................................................................................................... 21 4.3 BOAZOLOHKU ............................................................................................................................................. 21 </em></p>
<p xml:lang="nob"><em type="italic">5 BORASPIRET .................................................................................................................................................. 22 </em></p>
<p xml:lang="nob"><em type="italic">5.1 MÁHTTU JA HÁLDDAŠEAPMI ........................................................................................................................ 22 5.2 RIIKKAIDGASKASAŠ GEATNEGASVUOĐAT ................................................................................................... 23 5.3 REGIONÁLALAŠ BORASPIRELÁVDEGOTTIT................................................................................................... 23 5.4 MÁDDODATMIHTTOMEARRI JA ČIVGGAID GOZIHEAPMI ............................................................................... 24 5.5 BORASPIREVAHÁGIID EASTADEAPMI ........................................................................................................... 25 5.6 BUHTADUS MASSON BOHCCUID OVDDAS GÁHTTEJUVVON BORASPIRIIDE .................................................... 26 </em></p>
<p><em type="italic">6 OĐĐA EALÁHUSAT ...................................................................................................................................... 27 </em></p>
<p xml:lang="nob"><em type="italic">7 SÁMEDIKKI ROLLA BOAZODOALUS ..................................................................................................... 28 </em></p>
<p xml:lang="nob"><em type="italic">7.1 KONSULTAŠUVNNAT JA ŠIEHTADALLAMAT ................................................................................................. 28 7.2 HÁLDDAŠANMODEALLA JA BOAZODOALLOLÁGA DÁRKKISTEAPMI ............................................................. 29 8  EKONOMALAŠ JA HÁLDDAHUSLAŠ VÁIKKUHUSAT ...................................................................... 31 </em></p>
<p>Boazu lea dávvir Mas ii leat boatka Dat čađaha garra áiggiid gii su nala jáhkká Bohccos lea nanu suotna Guoddá isidis Gietkamis hávdái</p>
<p>Paulus Utsi</p>
<p>1  Álgu</p>
<p>1.1 Mihtut ja rámmat</p>
<p>Sámediggeráđi boazodoallopolitihkalaš barggu bajitdási mihttomearit leat geahččalit joatkkihit boazodoalu ceavzi sámi ealáhussan, ja gozihit ja sihkkarastit boazodoalu kultuvrra, giela, árbevieruid ja árbejuvvon vuoigatvuođaid dehálaš oassin hálddašeamis ja lágain. Dat mielddisbuktá ahte mii deattuhit boazodoalu árbevirolaš hámi bearašealáhussan ja boazodoalu eatnamiid sihkkarastima.</p>
<p>Dát dieđáhus govvida boazodoalu guovddáš giella- ja kulturguoddin ja dehálaš vuođđoealáhussan maid olles bearaš jođiha. Sámediggeráđi mielas lea dehálaš deattuhit daid váldoáššiid vai olaha ollislaš ja bajitdási politihkalaš lahkaneami boazodoallopolitihka hábmemis. Dat dagaha ahte mii čalmmustahttit boazodoalu bearašdoallun, gos olles bearaš iežas siidadoalu bokte oassálastá beaivválaš bargui boazodoaluin.</p>
<p>Sámedikki váldi boazodoalloáššiid ektui ii leat odne formaliserejuvvon. Muhto Sámediggi sáhttá váikkuhit boazodoalloáššiid konsultašuvnnaid bokte stáhtalaš eiseválddiiguin ja cealkámušaid bokte boazodoallošiehtadallamiidda gaskal Stáhta ja Norgga Boazosápmelaččaid Riikasearvvi (NBR). Sámediggi čuovvu daid šiehtadallamiid dárkojeaddjin. Sámediggi nammada unnitlogu miellahtuin boazodoalu stivrenorgánaide, árvoháhkanprográmma (VSP rein) boazostivrii ja relevánta regiovnnalaš boraspirelávdegottiide.</p>
<p>Sámediggeráđđi govahallá ovdáneami mii mielddisbuktá eanet válddi guovddáš sámi servodatsurggiid siskkobealde. Ovdánahttin duohta jahkásaš bušeahttakonsultašuvnnaid guvlui dagašii vejolažžan ovddidit Sámedikki rolla politihkkaovddideaddjin ja mearridanválddi doaimmaheaddjin. Dakkár ovdánahttinmihttomearri guoskkašii maiddái boazodollui politihka- ja mearridanválddi suorgin Sámedikkis.</p>
<p>Otná sámi boazodoallu lea áitojuvvon ja gáržžádallon ealáhus. Dat oallut areálasisabahkkemat ja reguleremat gáržžádallet ealáhusa, ja boazodoalus ii leat dálá hálddašeamis kapasitehta gieđahallat dan dili dohkálaš vuogi mielde. Guovddáš sivva dasa lea ahte boazodoalu vuoigatvuođain guhká lei stáhtus dušše guohtunvuoigatvuohtan <span type="quote">“áito dohkkehuvvon geavaheami”</span> hámis ja dat ii lean suddjejuvvon lága bokte. Dat lea mielddisbuktán ahte eará berošteaddjit ja dárbbut álge garrasit bahkket bohccuid guohtuneatnamiidda. Sámediggeráđi mielas lea dehálaš nannet boazodoalu eatnamiid suddjema. Dat eaktuda joatkevaš dialoga gaskal Sámedikki sápmelaččaid álbmotválljejuvvon orgánan ja boazodoalu.</p>
<p>Buori boazodoallopolitihka vuođus ferte leat buorre areálasuddjen ja ekologalaš, kultuvrralaš ja ekonomalaš ceavzi resursahálddašeapmi. Lassin oallut sisabahkkemiidda boazodoalu eatnamiidda, de leat boazodoalus maiddái eará hástalusat, nugo stuora boraspirenálli, dálkkádatrievdamat ja muhtun guovlluin lassáneaddji boazolohku. Daid áššiid fertejit eiseválddit atnit duođalažžan.</p>
<p>Oassin dán dieđáhusa ráhkkananbarggus, lágidii sámediggeráđđi seminára giđđat 2008, biras- ja areálahálddašeami birra. Viidásit finai sámediggeráđđi buot boazodoalloguovlluin Norggas čakčat 2008, deaivan dihte boazodolliid ja gullan dihte makkár vuordámušat sis leat ráđi boazodoallodieđáhussii. Guovvamánu 2009 ovddidii ráđđi ságaškuššannotáhta boazodoallodieđáhusa birra dievasčoahkkimii. Muđui lea 2001 boazodoallodieđáhus adnon vuođđun dán dieđáhusa barggus.</p>
<p>1.2 Historihkka</p>
<p>Lea dehálaš čuvget dan historjjálaš máhtolašvuođa mii lea vuođđun otná ortnegiidda boazodoalus. Boazu lea álo leamaš dehálaš sámi ealáhuseallimis, kultuvrras ja historjjás. Máŋga duhát jagi boares báktesárgumat ja eará ássanbáikegávdnosat čájehit ahte boazu lea leamaš guovddáš resursa davit ássanguovlluin. Sápmelaččain lea guhkes historjjálaš oktavuohta iežaset guovlluide. Boarráset historjjálaš čállosat govvidit sápmelaččaid bivdo-, johtalan- ja čoagginolmmožin geat birgehalle dainna maid luondu sáhtii fállat iešguđet jagiáiggiid, ja geat maiddái atne bohccuid fievrrideapmái ja vuođgŋinboazun. Boarráseamos historjjálaš čilgehus lea maid romalaš historjáčálli Tacitus čálii iežas girjjis Germania  birra sullii 100 jagi m. Kr. Goddebivdu lei deháleamos bivdu. Odne lea váttis dadjat juste goas ovddeš bivdu rievddai dálá guođoheapmái ja nomádalaš boazodollui. Muhtun dutkit oaivvildit ahte dát nuppástuhttin dáhpáhuvai danne go goddenálli garrasit unniduvvui, ja sivvan dasa lei ahte álge sápmelaččain gáibidit vearu 1500- ja 1600-loguin, ja duolljegávppašeapmi lassánii.  Vearuheapmi ja beaktilis bivdovuogit ovttas dagahe ahte goddenálli unnui garrasit. Seammás go goddenálli unnui, de sturro boazodoalu ealut. Arkeologalaš gávdnosiid vuođul ákkastallet fas earát ahte nuppástuhttin muhtun guovlluin dáhpáhuvai máŋga čuođi jagi ovdal.</p>
<p>Nuppástuhttin goddebivddus boazodollui lea jáhkkimis dáhpáhuvvan dađistaga nu ahte leat háhkan birgejumi sihke goddebivddus ja boazodoalus. Dutki Inga-Maria Mulk deattuha ahte sápmelaččain lei boazodoallu geađgeáiggis juo, ja čujuha ee. báktesárgumiidda Álttás ođđasit geađgeáiggis gos leat sárgon go boazu váldo gitta ja adno vuođgŋinboazun.  Čálus mii gávdno Historiae Norwegiaes sullii jagis 1190 maŋŋel Kr., čuvge ahte sápmelaččaid boazodoallu lea don doložis álggahuvvon. Doppe govvidit sápmelaččaid ná: ”<em type="italic">særdeles dyktige jegere, nomader som bor i nevertelt, renner på ski og med sine hustruer og barn kjører med rein gjennom fjell og dal</em>.” (earenoamáš čeahpes bivdit, nomádat geat orrot beasselávus, čuiget sabehiiguin ja eamidiiguin ja mánáiguin vudjet herggiiguin badjel váriid ja rastá ávžžiid). Spittá sullos Návuonas Romssas gávdne arkeologalaš gávdnosiid gerresiin sullii seamma áiggis. Dat guhkes áigodatperspektiiva máŋga iešguđetlágan boazodoaluiguin, doallovugiiguin ja bivdduiguin heivehuvvon ekologalaš ja servodatlaš dilálašvuođaide, čájeha ahte boazodoallu historjjálaččat lea earenoamáš dehálaš ealáhus- ja kulturelemeanta sámi servodagas. Boazu attii biepmu, gápmagiid, reaidduid jna., ja maiddái vejolašvuođa vuodjit ja  geasehit ja oktavuođa doallat eará joavkkuiguin. Dat guoskkai boazosápmelaččaide, muhto maiddái sápmelaččaide geain ledje eará birgenlágit.       </p>
<p>Dat eatnamat mat boazodoalus leat odne eai vástit dasa mii historjjálaččat lea leamaš sin hálddus ja stivrejumis. Sivvan dasa leat stuora sisabahkkemat eatnamiidda ja dakkár hálddašeapmi mii ii vuhtiiváldán boazodoalu vuoigatvuođaid ja kulturvuođu doarvái bures.  Dan ášši ferte geahččat dan olis ahte stuora oasit árbevirolaš sámi boazodoalloguovlluin gevve privatiserema vuollái, ja dat bođii buorrin earáide go sápmelaččaide 1800- logus ja maŋŋel uniovdnaloahpaheami 1905:s. Dat proseassa guoskkai earenoamážit lullisámi guovlluide, gos stuorámus oassi eatnamiin dál leat privatiserejuvvon, ja dušše unna oasáš gullá stáhtii. Norgga eanandoalus lei stuora viiddidandárbu, ja norgga politihkkarat barge garrasit oažžut lágaid ja njuolggadusaid mearriduvvot. Dat ledje Fælleslappeloven 1883:s, Lappekommisjonen 1889:s, orohagaid álggaheapmi 1894:s ja Tilleggslappeloven 1897:s. Dasa lassin gildojuvvui boazodoallu oalát muhtun áiggi birrasiid 1900 logus olu suohkaniin Lulli-Norggas. Dat mielddisbuvttii ahte dološ sámi geavahanguovllut Hedmárkkus ja Lulli-Trøndelágas gáržžiduvvo olu, ja dan geažil bággehalle máŋga boazodoallosiidda sirdit guovlluide ođđa orohatrájiid siskkobeallái. Dat guoskkai earenoamážit boazosápmelaččaide Trollheimenis, Gauldalduoddaris ja NordØsterdalenis, ja daidda guoskevaš guovlluide. Dat ovdáneapmi njoamui miehtá sámi geavahanguovllu. Muhto Nordlánddas,  Romssas ja earenoamážit Finnmárkkus ii lean privatiseren nie viiddis.</p>
<p>Ođđasit áiggis leat boazodoalu eatnamat ain gáržžiduvvon. Eatnamiid gáržžideami lassin leat 1960logu rájes oaidnán ahte nissonolbmuid ja mánáid sadji boazodoalus lea rievdan. Stáhta</p>
<p xml:lang="nob"> Kaare Granøyen Rogstad 1980: <em type="italic">Streif i Sørsamenes Saga </em> Sverre Fjellheim 1999: <em type="italic">Samer i Rørostraktene </em> Inger Storli 1994: Stallo-boplassene </p>
<p xml:lang="nob"> Sverre Fjellheim 1999: <em type="italic">Samer i Rørostraktene </em> Sverre Fjellheim 1999: <em type="italic">Samer i Rørostraktene </em></p>
<p xml:lang="nob">Sverre Fjellheim 1999, Samer i Rørostraktene NOU 2007: 14, bakgrunnsmaterialet for SRU II.</p>
<p>viessohuksenláhka, ovccimánnosaš skuvlla sisafievrrideapmi, muohtaskuter ja buoret infrastruktuvra leat dagahan ahte boazodoalu struktuvra rievddai. Go ožžo doarjagiid hukset viesuid, de dat mielddisbuvttii ahte sámit eambbo ássagohte ovtta sajis. Guhkit skuvlageatnegasvuođa dihte ferteje maiddái mánát orrut lahka skuvlla. Go huksejedje viesuid, ja skuvlageatnegasvuođa dihte, de šattai olu nissonolbmuide lunddolaš orrut fásta. Skuter maid dagahii vejolažžan orrut eanet fásta go álkit beasai ealu lusa ja fas ruoktot bearraša lusa. Ásodaga ja doaimma ja skutera divodeami dihte lassánedje golut, ja de dárbbašedje maiddái eanet ruhtaresurssaid. Dát, oktan buoret oahppovejolašvuođaiguin dagahii ahte nissonolbmot oidne dárbbašlažžan, ja maiddái vejolažžan ohcat bargguid ja oahpu  boazodoalu olggobealde.</p>
<p>Dát ovdáneapmi lea máŋgga ládje duvdán nissonolbmuid eret boazodoalu beaivválaš bargguin. Vaikko sámi stuorabearaš dávjá lea mielde stuorát dáhpáhusain, nugo ovdamearkka dihte giđđajohtimis, miessemearkumis ja njuovvamis, de lea boazodoallu massán osiid árbevirolaš hámis stuora ja oktasaš bearašovttastupmin.</p>
<p>2 Boazodoalu riektedilli</p>
<p>Beroškeahttá gii eaiggáda eatnama, de sisttisdoallá otná boazodoalloriekti vuoigatvuođaid guohtumiidda bohccuide, johtaleapmái, johtingeainnuide bohccuide, hukset dárbbašlaš vistiid, viežžat dárbbašlaš muorraávdnasiid, bivdui ja guolásteapmái sihke stáhta ja priváhta eatnamis siskkobealde definerejuvvon sámi boazodoalloguovllu. Sámi boazodoalus lea sierra riektevuođđu, ja boazodoallorievttit leat vuosttažettiin huksejuvvon dološ áigge geavaheami ja árbevieru vuođul.</p>
<p>Sápmelaččain leat maiddái earenoamáš vuoigatvuođat iežaset árbevirolaš guovlluin, danne go lea álgoálbmot Norggas, earret eará doaimmahit boazodoalu. Dat lea juoga mii maŋiidáigái čielgasit lea dohkkehuvvon riikkaidgaskasaš rievttis.</p>
<p>2.1 Dološ áiggi geavaheapmi ja boares vierru</p>
<p>Máŋga alimusrievtti duomut daid maŋemus 40 jagiid dohkkehit ahte boazodoalus lea sierra riektevuođđu, man vuođus lea boares vierru ja dološ áiggi geavaheapmi. Boazodoallolága rievdadeami oktavuođas 1996:s mieđihii ráđđehus ja Stuoradiggi ahte boazodoalus lea sierra riektevuođđu. Boazodoallolága bokte lea boazodoalus suodjalus bággolonisteami vuostá Vuođđolága § 105 mielde. Dat lea dehálaš rievdadus norgga eiseválddiid oainnus boazodoallorievtti ektui.</p>
<p>Dat ahte odne lea dohkkehuvvon ahte boazodoallorievttis lea sierra riektevuođđu, lea hui mávssolaš rievttálaš konflivttain gaskal boazodoalu ja eará gilvaleaddji berošteddjiid. Dan oktavuođas lea boazodoalu geavahanvuoigatvuohta areálaide áibbas guovddážis. Boazodoalloriekti ráddje sisabahkkemiid ektui sámi boazoguohtunguovlluide.</p>
<p>Boazodoalu sierra riektevuođđu lea hejot ovddastuvvon politihkas, lágain ja hálddašangeavahusas. Sámiid vuoigatvuođalávdegoddi lea evttohan lágas nannet riektevuođu (jf. NOU 1997:4 čupkkis 6.2 s. 329 ja čuokkis 11.6 s. 567).</p>
<p>2.2 Álbmotrievttálaš oktavuođat</p>
<p>ON-konvenšuvdna siviila ja politihkalaš rivttiid birra 1966:s (SP) ja ILO-konvenšuvdna nr. 169 eamiálbmogiid ja čearddalaš álbmogiid birra 1989:s leat dat mat earenoamážit addet riikkaidgaskasaš vuoigatvuođadoarjaga sámi boazodollui. Olmmošvuoigatvuođalága (1999) bokte lea SP laktojuvvon norgga láhkii, ja jus bohciidit vuostálasvuođat eará lágaiguin de galgá lága § 2 vuođul SP boahtit ovdalii. ON-konvenšuvnnas siviila ja politihkalaš rivttiid birra ásaha vuosttažettiin artihkal 27 álbmotrievttálaš geatnegasvuođa Norgii sihkkarastit buori suodjalusa sámi vuoigatvuođaide. Mearrádus sisttisdoallá earret eará geatnegasvuođa ásahit buori suodjalusa sámi kultuvrii ja kultuvrra ávnnaslaš vuđđui. ON olmmošvuoigatvuođalávdegoddi man bargu lea bearráigeahččat ahte stáhtat dollet iežaset geatnegasvuođaid dán konvenšuvnna mielde, lea meannudan golbma sierra váiddaášši mat gusket sámi boazodollui. Lávdegoddi deattuha čielgasit ahte konvenšuvnna artihkal 27 guoská boazodollui. Dát mearrádus ráddje dan beali ahte man olu sáhttet bahkket sisa sámi árbevirolaš boazodollui ovdal go sáhttá dadjat ahte lea konvenšuvdnarihkkun.</p>
<p>ILO-konvenšuvdna nr. 169 ratifiserejuvvui Norggas, vuosttaš stáhtan, geassemánu 19.b. 1990:s. Dat mielddisbuvttii geatnegasvuođa doahttalit álgoálbmogiid vuoigatvuođaid. Čakčamánu 13. b. 2007 dohkkehii ON Váldočoahkkin ON álgoálbmotjulggaštusa maŋŋel šiehtadallamiid mat biste badjel 20 jagi, ja dat lea ođđaseamos álbmotrievttálaš ovdáneapmi álgoálbmogiid vuoigatvuođaid suodjaleami váste. Julggaštus mearrida mii lea álgoálbmogiid vuoigatvuođaid oppalaš unnimusdássi, ja das leat dehálaš mearrádusat álgoálbmogiid vuoigatvuođain eatnamiidda, čáziide ja resurssaide, ja álgoálbmogiid rivttiin iešmearrideapmái.  Vaikko álgoálbmotjulggaštusas ii leat seamma formálalaš stáhtus go ratifiserejuvvon konvenšuvnnas, de lea dat goitge politihkalaš ja morálalaš reaidu mii ásaha geatnegasvuođaid našuvnnalaš dásis, vrd Álgoálbmotjulggaštusa artihkal 42. Julggaštus manná viidábut go oktage eará álbmotrievttálaš reaidu čájeheames vuostehágu álgoálbmogiid  vássánáiggi veahkaválddálašvuođa vuostá. Sámediggeráđi mielas lea ulbmillaš implementeret álbmotrievtti norgga lágaide ja láhkaásahusaide mat guoskkahit sámi dili,  ja čalmmustahttit álbmotrivttiid standárddaid ja norpmaid sámi vuoigatvuođaid ektui  ja iešmearrideami resursahálddašeami ja vuoruhemiid ektui, ja maiddái čalmmustahttit álbmotrievtti standárddaid ja norpmaid riikapolitihkalaš njuolggadusain.</p>
<p>Olmmošvuoigatvuođaláhka ferte maiddái lohkkojuvvot Vuođđolága § 110a ja c mearrádusaid olis.</p>
<p>2.3 Konsultašuvnnat</p>
<p>Go sápmelaččat leat eamiálbmot, de lea sis konsulterenriekti áššiin mat sáhttet váikkuhit sin dili. Sihkkarastin dihte ahte áššit mat sáhttet váikkuhit njuolga sámiide, čađahuvvojit dohkálaš vuogi mielde, de ásahuvvui konsultašuvdnašiehtadus gaskal Sámedikki ja Ráđđehusa miessemánu 11. b. 2005. Dat lea dakkár láidesteaddji bargovuohki mii galgá leat konsultašuvnnaid vuođđun gaskal stáhtalaš eiseválddiid ja Sámedikki. ILO-konvenšuvnna artihkal 6 lea konvenšuvnna váldomearrádus konsultašuvdnageatnegasvuođa olis, muhto maiddái artihkkalat 7 (1) ja 15 láidestit konsultašuvnnaid oktavuođas.</p>
<p>Sámediggi lea badjelis namuhuvvon konsultašuvdna šiehtadusa vuođul vuolláičállán konsultašuvdnašiehtadusa Norgga čázádat- ja energiijadirektoráhtain 31.03.09.</p>
<p>Lea dattetge dehálaš ahte álgoálbmogat besset aktiivvalaččat searvat konsultašuvnnaide, ahte sin oaivilat deattuhuvvojit ja ahte konsultašuvnnat čađahuvvojit buoremus áigumušain positiiva doaibmabijuiguin álgoálbmogiid váste. Hui dehálaš standárda álbmotrievttis lea ahte doaimmat eai galgga biddjot johtui jus ii leat ovttaoaivilvuohta. Dat guoská prinsihppii <span type="quote">“ovdalgihtii eaktodáhtolaččat mieđiheapmi”</span>. Jus Sámediggi ii leat ovdalgihtii eaktodáhtolaččat mieđihan stuorát prinsihpalaš áššiin, de eai galgga doaibmabijut biddjot johtui, vrd. SP artihkal 27.</p>
<p>Maiddái Sámi vuoigatvuođalávdegoddi áiddostahttá ahte SP artihkal 27 ja ILO-konvenšuvnna artihkal 6, 7 ja 15 geatnegahttet stáhta konsulteret sápmelaččaiguin go áigot álggahit doaibmabijuid mat sáhttet čuohcat njuolga sidjiide.  Lávdegoddi konkludere viidásit ahte jus stáhta suovašii čađahit doaibmabijuid main sáhttet dramáhtalaš váikkuhusat álgoálbmogiid vejolašvuođaide ain doaimmahit</p>
<p xml:lang="eng"> A/RES/61/298 13 Čakčamánu 2007, <em type="italic">United Nations Declaration on the Rights of Indigenous Peoples</em>.  A/RES/61/298 13 Čakčamánu 2007, <em type="italic">United Nations Declaration on the Rights of Indigenous Peoples</em>. </p>
<p>NOU 2007:13 kap 17.2.7.9, s. 868-869 ávnnaslaš kultuvrra, de dat livččii SP artihkal 27 rihkkun.  Lávdegoddi čujuhii maiddái ahte olmmošvuoigatvuođalávdegoddi – mii galgá bearráigeahččat SP-konvenšuvnna čađaheami – lea dadjan ahte SP artihkal 27 hehtte ávnnaslaš kulturdoaimmahemiide sisabahkkema dainna lágiin ahte eai sáhte bidjat johtui sisabahkkemiid mat sáhttet leat ovttadássásaččat kulturdoaimmaheami vuoigatvuođa biehttalusain.</p>
<p>Sámediggi lea sámiid álbmotválljejuvvon orgána ja konsultere iešguđetlágan áššiid birra mat gusket sámi álbmogii. Dat dávista ge álbmotrievtti mearrádusaide álgoálbmogiid iešmearridanrievtti birra ja standárddaid birra mat leat vuođđun ON álgoálbmotjulggaštussii, artihkal 3, 4 ja 18.</p>
<p>2.4 Iešmearrideapmi</p>
<p>Olbmuid iešmearridanrievtti jurdda lea ovdánan riikkaidgaskasaš dohkkehuvvon ideologalaš ja politihkalaš prinsihpas, almmolaš dohkkehuvvon vuoigatvuohtan buot olbmuide – maiddái sámiide. Muhto lea dattetge dušše moadde jagi áigi go ON orgánat álge dohkkehit ahte maiddái álgoálbmogiin lea vuoigatvuohta seamma iešmearridanrivttiide go buot eará álbmogiin. Iešmearridanrievtti birra čuožžu 1.artihkkalis ON olmmošvuoigatvuođakonvenšuvnnas 1996:s (SP ja ESK). Riikkaidgaskasaš digaštallama konklušuvdna das ahte man muddui álgoálbmogiin lea dakkár riekti bođii ovdan ON váldočoahkkimis čakčamánu 13. b. 2007 ON julggaštusa mearrideami bokte álgoálbmogiid vuoigatvuođaid birra. Dat lea čállojuvvon ON álgoálbmotjulggaštusas artihkkaliin 3, 4, 23 ja 32, muhto ovddastuvvo nannosit stuorát osiin julggaštusa 46 artihkkaliin. Lea dehálaš mearkkašahttit ahte leat sámit, oktan álbmogin, mat bidjet vuođu iešmearridanriektái.</p>
<p>Davviriikkalaš Sámekonvenšuvnna evttohusas čuožžu 3. artihkkalis iešmearridanrievtti birra:</p>
<p>”<em type="italic">Sámiin lea vuoigatvuohta iešmearrideapmái álbmogin álbmotrievtti njuolggadusaid ja mearrádusaid vuođul mat leat dán konvenšuvnnas. Nu guhkás go dát njuolggadusat ja mearrádusat addet vejolašvuođa, de sámi álbmogis lea vuoigatvuohta ieš beassat mearridit ekonomalaš, sosiála ja kultuvrralaš ovdáneami, ja iežas ulbmiliiguin hálddašit luondduriggodagaidis</em>.” </p>
<p>Dat mearkkaša dán oktavuođas ahte boazodoalus lea riekti hálddašit ja ovdánahttit iežaset luondduriggodagaid ja bidjat iežaset vuoruhemiid daid ektui. Álbmotrievttálaš ovdáneami sáhttá ipmirdit dainna lágiin ahte dat oalát hehtte ahte doaimmat maid geahččalit bidjat johtui Sámedikki mieđiheami haga, rihkkot álbmotrievtti.  Dat gusto leažžá go doaibma unni dahje stuoris, nu guhká go dat áitá sámi kulturdoaimmaid.</p>
<p>2.5 Hálddašeapmi</p>
<p>Sámi boazodoalloguovllu hálddašeamis lea álbmotrievtti standárddain, nu go badjelis namuhuvvui álbmotrievtti čilgehusas, dehálaš mearkkašupmi. Ovttastahttojuvvon konvenšuvnnain lea mihá nannoseabbo sadji norgga rievttis dál go ovdal, earret eará bohtet SP ja ILO-konvenšuvdna ovdalii eará lágaid jus bohciidit vuostálasvuođat. Ovdamearkka dihte sisabahkkemat ja reguleremat mat sáhttet mielddisbuktit ahte sámi boazodoallu ii šat leat nanaguoddevaš, rihkkot SP. Olmmošvuoigatvuođalávdegoddi lea cealkán ahte dakkár árvvoštallamiin ferte vuhtiiváldit makkár akkumulerejuvvon/oktasaš váikkuhusat dain iešguđetlágan sisabahkkemiin sámi boazodollui leat.</p>
<p>Ibid, s. 869  NOU 2007:13, kap 18.1.1, s. 918. Geahča maiddái s. 924-926, ja s. 950  SP: ON konvenšuvdna siviila ja politihkalaš vuoigatvuođaid birra 1966, ESK: ON  konvenšuvdna ekonomalaš,</p>
<p>sosiála ja kultuvrralaš vuoigatvuođaid birra 1966.</p>
<p>Evttohus suoma-norgga-ruoŧa-sámi ekspeartajoavkkus, ovddiduvvon golggotmánu 26.b.  2005.</p>
<p>Sámedikkis lea, stáhtalaš orgánan,  odne vuoigatvuohta buktit vuosteákkaid plánaáššiin mat gusket sámi kulturmuittuide. Viidásit lea Sámedikkis plána- ja huksenlága § 15 bokte, vrd. Hálddašanlága § 28 vuosttaš lađas, váidinriekti áššiin maidda lea beroštupmi rievttálaččat váidit. Sámediggi sáhttá maid buktit cealkámušaid plánaevttohusaid sisdollui iešguđet dásiin.</p>
<p>Finnmárkkulága § 4 Sámedikki válddahusat meahcceeatnamiid nuppástuvvan geavaheapmái,  guoská buot areálaáššiide maid almmolaš eiseválddiid meannudit Finnmárkkus, maiddái suohkanat ja eará plánaeiseválddit. § 4 mielde galget Sámedikki válddahusat leat vuođđun go árvvoštallá mot meahcceeatnamiid nuppástuvvan geavaheapmi váikkuha sámi kultuvrii, boazodollui, meahcásteapmái, ealáhusaide ja servodateallimii.</p>
<p>SRU I ja Finnmárkkuopmodaga ásaheami bokte lea vuoigatvuođaášši Finnmárkkus buori muddui čielggaduvvon. Riddoguolástanlávdegoddi lea maiddái buktán evttohusa. Kommišuvdna mii galgá identifiseret ja kártet sámi vuoigatvuođaid Finnmárkkus lea maiddái álggahan barggus.</p>
<p>Sámediggeráđđái lea dovddus ahte leat pláneme stuora areálasisabahkkemiid boazodoalloguovlluide lulábealde Finnmárkku. Dát dagaha hui váttis dili boazodollui dáin guovlluin, ja sáhttá mielddisbuktit ahte boazodoallu nohká doppe. Sámediggeráđđi oaidná dán hui duođalažžan, ja vuordá ahte Sámi vuoigatvuođalávdegoddi II meannuda jođánit dán nu ahte vuoigatvuohta dilli čielggaduvvo ja ii hehtte servodatovdáneami guovlluin maidda dát guoská.</p>
<p>2.6 Boazodoalloláhka ja sisrievttálaš oktavuođat</p>
<p>Boazodoalloriekti lea oktasaš sámi vuoigatvuohta man vuođus lea iehčanas riektevuođđu, huksejuvvon dološ áiggi geavaheamis ja boares vieruin. Muhto goitge lea boazodoallu guhkes áiggi muddejuvvon lágaid bokte. Otná láhka leat vuosttažettiin dárkilis njuolggadusat mat ásahit mearrádusaid doaibmaguovlluide. Sáhttá dulkot lága nu ahte ain leat geahččaleame hálddašit ja stivret boazodoalu dainna jurdagiin ahte boazodoalloláhka ollislaččat regulere boazodoallorievtti.</p>
<p>ILO-konvenšuvnna artihkal 7 vuođđuda vuoigatvuođa álgoálbmogiidda ieža vuoruhit ovdánahttinproseassaid mat ee. gusket sin eatnamiidda. Ráđđehus galgá ovttas guoskevaš álgoálbmogiiguin bidjat doaimmaid johtui mat suddjejit ja seailluhit birrasa dain guovlluin gos álgoálbmogat orrot. ILO-konvenšuvnna artihkal 8 (1 ja 2) gohčču bures vuhtiiváldit álgoálbmogiid boaresvieruid dahje boaresvirot vuoigatvuođaid.</p>
<p>Ođđa boazodoalloláhka dohkkehuvvui 2007:s. Departemeanta konsulterii Sámedikki ja NBR boazodoallolága dárkkástusa oktavuođas. Ođđa láhka lea eanet huksejuvvon boazodoalu kultuvrra ja árbevieruid vuođul go ovddit láhka, ja dan bokte lea boazodoalus eambbo váikkuhanfápmu áššiin mat gusket siskkáldas diliide. Boazodoallolága vuođul galget boazodoallit vuolggahit boazologu mearridanproseassa, eai ge hálddašan- ja eiseváldedásis nugo ovdal lea leamaš. Boazodoallolágas lea maiddái mearriduvvon ahte lea boazodolliid ovddasvástádus ásahit ođđa siidaosiid (ovdalaš doalloovttadat), ja dan galget siidaosiid jođiheaddjit ovttajienalaččat mearridit. Siidaoassi mearrida ieš galgá go leat vejolaš rahpat buohtalas álggahanoasi su doaibmalohpái (konsešuvdnii), ja dainna lágiin sihkkarastit njuovžileabbo buolvamolsuma. Siida bargosearvevuohtan lea heivehuvvon ođđa láhkii ja siidaoassi lea konsešuvdnaguoddi dan ođđa boazodoallolágas. Dat doaba boahtá sámi boazodoalu eaiggátstruktuvrras ja árbevirolaš organiseremis.</p>
<p>Dan jurdaga vuođul ahte sámi boazodoallu lea oktasaš sámi vuoigatvuohta, de ferte boazodoallorievtti sisdoallu čielggaduvvot eará sámi servodagaid vuoigatvuođaid ektui. Das lea maiddái mearkkašupmi boazodoalu eatnamiid hálddašeamis.</p>
<p>1978 boazodoallolága mielde bođii gáibádus ahte boazodoallorievtti earret eará oažžu jus ovtta váhnemis dahje áhkus/ádjás ferte leamaš boazodoallu váldoealáhussan, (§ 3 nubbi lađas). Dat mielddisbuvttii ahte geahččobohcco ortnet, mii lea dološ vierru, maiddái fertii heaittihuvvot Finnmárkkus. Eará boazodoalloguovllus heaittihuvvui dat juo lága vuođul 1933:s. Earret eará eatnamiid vuhtiiváldimat ledje čilgehusat daidda rievdadusaide.</p>
<p>Ođđa lága mielde mii mearriduvvui suoidnemánu 1. b. 2007, gáibiduvvo ahte jus galgá beassat doaimmahit sámi boazodoalu, de galgá sus, dahje su váhnemiin dahje áhkus/ádjás leamaš boazodoallu váldoealáhussan orohagas, ja ahte lea gullan siidaoassái (vrd. § 32 vuosttaš lađas nr. 1-3). Boazodoallolága vuođul fertii dát navdojuvvot sierravuoigatvuohtan sámi boazodoallobearrašiid lahtuide. § 10 nuppi lađđasis čuožžu ahte siidaoasi ovddasvástideaddji jođiheaddji mearrida gii oažžu eaiggáduššat bohccuid siidaoasis ja man olu bohccuid.</p>
<p>Go galgá vuhtiiváldit areála ja boazologu heivehangáibádusa, de lea vejolašvuohta ođđa ásahemiide gáržžiduvvon. Árbevirolaš ásahanminstarat eai leat vuhtiiváldojuvvon dain reguleremiin mat dál leat rámmaeavttut boazodoalus. Boazodoalunuoraide lea dál váttis cegget ealu ja birget dainna, ja sii fertejit árbet siidaoasi. Diekko dáfus lea heajos rekruterenortnet boazodollus.</p>
<p>Boazodoalloguovllu hálddašeapmái lea hui dehálaš ahte boazodoalu siskkáldas ja olgguldas vuoigatvuođat kodifiserejuvvojit ja biddjojit vuogádahkii lága hámis.</p>
<p>Sámediggeráđi vuoruheamit:  Veahkkin vuhtiiváldit árbevirolaš ásahanminstariid ja siidačoahkkádusaid.  Sámediggeráđđi áigu evttohit ahte nammaduvvo lávdegoddi mas leat sámi/riikkaidgaskasaš</p>
<p>álgoálbmotekspearttat geat ovttas Sámedikkiin ja boazodoaluin galget kártet ja kodifiseret boazodoallorievtti sisdoalu. Dat livččii hui mávssolaš boazodoalu eatnamiid hálddašeapmái.</p>
<p>2.7 Rájiidrasttideaddji boazodoallu</p>
<p>Ođđa konvenšuvnna šiehtadallamat rájiidrasttideaddji boazodoalu birra gaskal Norgga ja Ruoŧa leat dál loahpahuvvon. Dan guovtti riikka šiehtadallansáttagottit loahpahedje iežaset barggu Stockholmas guovvamánu 24. b. 2009, ja šiehtadallamiid boađus lea dál sáddejuvvon Eanandoallo- ja biebmodepartementii ja Eanandoallodepartementii Ruoŧas viidásit čuovvoleapmái. Norgga ja Ruoŧa sámedikkit galget konsulterejuvvot ovdal go ođđa konvenšuvdna dohkkehuvvo. Ođđa konvenšuvdna galgá boahtit 1972 konvenšuvnna sadjái. Sámediggeráđi mielas lea dehálaš ahte viidásit proseassas galget orohagat oažžut ekonomalaš vejolašvuođa gozihit iežaset riektesihkarvuođa jus oaivvildit ahte sii leat massán rivttiid ođđa konvenšuvdnaevttohusas.</p>
<p>Davviriikkalaš Sámekonvenšuvnna konvenšuvdnaevttohus, maid davviriikkalaš ekspeartajoavku lea ráhkadan. Ekspeartajoavku geigii iežas evttohusa čakčat 2005. Konvenšuvdna lea ráhkaduvvon riikkaidgaskasaš mearrádusaiguin maidda Suopma, Ruoŧŧa ja Norga leat čadnon, ja das lea vuođđun ahte sápmelaččat leat álgoálbmogat dan golmma riikkas.</p>
<p>Ráđđehusat ja sámedikkit leat ovttaoaivilis joatkit proseassa ja barggu ođđa davviriikkalaš sámekonvenšuvnna evttohusain ovttasbarggu norgga ovdagottis 2009:s. Dál leat ráhkkaneame evttohusa ministariid ja presideanta oktasaščoahkkimii čakčat 2009:s – ahte mot sáhttet čađahit vejolaš šiehtadallamiid sámekonvenšuvnna birra.</p>
<p>Konvenšuvdnaevttohusain ja dain mearrádusain lea mearkkašupmi boazodollui maŋit áigái.</p>
<p>Ot.prp. nr. 9 (1976-77) siidu 47</p>
<p>3 Bearašdoallu</p>
<p>Buorre boazodoallopolitihkka ferte vuolgit boazodoalu iežas máhtolašvuođaárbevierus. Sámediggeráđđi eaktuda dan sivas ahte hálddašeapmi ja lágat heivehuvvojit boazodoalu máhtu ja árbevirolaš organiserema nu go boazodoallu lea ge bearaš- ealáhus. Viidáset lea dehálaš ahte boazodoalus álo lea vejolašvuohta searvat hálddašeapmái ja beaivválaš boazodoallopolitihka digaštallamii. Dát eaktuda ahte boazodoallu oažžu buoret vejolašvuođa searvat dása go odne dahká. Boazodoalloláhka addá vejolašvuođa servvoštallamii go addá siiddaide/ orohagaide viiddit rolla ja eanet ovddasvástádusa. Dán oktavuođas lea dehálaš ahte siiddaid/ orohagaid bargonávccat heivehuvvojit ovddasvástádussii mii lea sidjiide fápmuduvvon. Ollislaš bearašdoallu váldá vára mihtus ahte lasihit nissonolbmuid ealáhussii. Boazodoallonissonolbmuid árbevirolaš sadji boazodoalus lea heajosmahttojuvvon. Dát duođaštuvvo boazodoalu oppalašrehketdoalus mii čájeha ahte 2007:s ledje 556:a siidaosiin 70 nissonolbmo siidaoasi eaiggádat. 318 siidaoasi leat dievdoolbmuid, ja 168 siidaoasis leat náittosbárat. Lassin dasa ahte leat unnán nissonolbmot ealáhusas, de čájeha oppalašrehketdoallu ahte leat unnán nuorat geat leat siidaoasálaččat. Eanetlohku buot siidaosiin leat gaskkal 31- 50 jahkásaččat.</p>
<p>Boazodoalu máhttu lea juogalágan árbevirolašmáhttu maid olmmoš háhká alcces eallima čađa boazodoalus. Boazodoalu máhtu sáhttá juohkit siiddadollui ja báikedollui. Siiddadoalu barggu máhtolašvuođa hukse alcces boazobargguid čađa, dása gullet guođoheapmi, rátkkan, misiid mearkun, johtin jna. Báikedoalu bargguide gullet nugo mánáid ja nuoraid oahpaheapmi, duodjeávdnasiid háhkat, dudjot, biebmoráhkadeapmi ja háhkat vuođđoávdnasiid biebmoráhkadeapmái.. Buot boazodoalu doaimmain lahttuduvvojit sámi stuorabearrašat boazodoalu árbevirolaš bearašdollui. Mánáin, nissonolbmuin  ja dievdduin lea lunddolaš ja máŋggabealat sadji. Máhttu siidda- ja báikedoalus ovddasta vuođu lihkostuvvan bearašdollui.</p>
<p xml:lang="nob">Jon Henrik Larsen, nettavisen Salangen-Nyheter.com</p>
<p>3.1 Siidadoallu</p>
<p>Siiddadoalu máhtu sáhttá definerejuvvot dego ealu badjel kontrolla miehtá jagi. Dát sisttisdoallá earret eará ahte lea máhttu ovttaskas bohcco birra, ealu, dálkki, temperatuvrra ja guohtuma birra.</p>
<p>Boazodoalu ovdáneami mielde leat sápmelaččat háhkan alcceset máhtto- ja resurssaráđđenvuogi – siidda. Árbevirolaččat mearkkaša siida- namahus ovtta joavkku boazodolliid geat barget ja johtet ovttas, ja dat eallu maid sii eaiggáduššet ja guođohit.  Siida lea boarráseamos namahus sámi</p>
<p> Solveig Joks: (2001): <em type="italic">Boazosámi nissonolbmot - Guovddážis báike- ja siidadoalus muhto Vajálduvvon almmolaččat, </em>Dieđut nr. </p>
<p>5/ 2001, Sámi instituhtta, Guovdageaidnu. (2002) seminára nissonpolitihka birra boazodoalus, 10. 12. 2002, Romsa. (2005): <span type="quote">“ Nissonperspektiiva sámi boahtteáiggi boazodoalus,”</span> Haugerudas, R. E. (red.) : <em type="italic">Rangifer report no. 10</em>, Nordic council for Reindeer Husbandry Research, Tromsø.<em type="italic"> </em></p>
<p xml:lang="nob">Ivar Bjørklund 1999: <span type="quote" xml:lang="nob">“Den nasjonale integrasjon av det samiske reindriftssamfunn”</span>, Ivar Bjørklund 1999 (red.):</p>
<p><em type="italic">Norgga resurssahálddašeapmi ja sámi vuoigatvuođadilit,</em> Ad Notam Gyldendal, Oslo. </p>
<p>stuorabearrašis mii lea sihke sohka, bargoovttadat ja kollektiivvalaš máhttoráđđenvuohki. Siida namuhuvvo miehtá máilmmi nugo okta  ortnegiin ja bohcco jahkodatevttolaš lihkadeapmin.</p>
<p>Bohcco eaiggádit ovttaskas olbmot, muhto dat guođohuvvojit kollektiivvalaččat siiddas. Boazodoalu guođoheapmi gáibida stuora kollektiivvalaš resurssaid go bohcco guohtunmálle ja lihkadeapmi gáibida stuora ja molsašuddi guohtumiid jagi čađa. Boazodoallojahki juhkkojuvvo gávcci áigodahkiiž; giđđa, giđas- geassi, geassi, čakčageassi, čakča, čakčadálvi, dálvi ja giđđadálvi. Juohke áigodagas rivdet guohtuneatnamat ja áigodaga mielde hábmejuvvon lihkadeapmi bohccuid bealis.</p>
<p>Dárbu molsašuddi áigodatguohtumiidda eaktuda eanet johtalanvejolašvuođa gaskkal iešguđiidge guohtuneatnamiid. Dasto molsašuvvá boazodoalu guohtungeavaheapmi ja johtinmálle Sámis. Sáhttá dadjat ahte stuorimus erohus lea doaimmahanmálliin gaskkal sis geat geavahit nannán- dálveguohtumiid ja sis geain leat dálveguohtumat mearragáttiin. Viidáset leat máŋga málle doaimmahit boazodoalu ja johtit ráddjejuvvon guovlluid siskkobealde.</p>
<p>Finnmárkkus leat eatnasiin guhkes johtingeainnut geasseorohagain mearragáttiin dálveorohagaide siseatnamiin. Sullásaš johtinmálle gávdnat mii Lulli- Trøndelágas ja Hedemárkkus, gos johtet buriin guohtumiin alla váriin nannán- dálveguohtumiidda. Orohagat main leat geasseorohagat riikkaráji lahka Nordlánddas ja Romssas, eai geavat nannánbeale duoddariid dálveorohahkan, muhto nannánbeale goahccevuovdeeatnamiid. Orohagat Nordlánddas ja oassi Davvi- Trøndelága orohagain gis johtet nuppi ládje.  Doppe johtet mearragáddái dálvet ja nannámii geasset. Dáid váldojoavkkuid gaskkas leat fas máŋga málle mat leat heivehuvvon regionálalaččat ja báikkálaš dilliide.</p>
<p>Boazodoallu lea johtti ja guođoheaddji heivehalli go lea johtaleaddji ja iešbirgejeaddji guohtuneanageavaheaddji. Bohccot vigget giđđat guottetbáikkiide ja geasseorohagaide mearragáttiin ja alla váriide háhkandihti álbmás šattuid ja go bálget divrriin. Go čavččabeallái čoskkiida, de vulget bohccot ragatbáikkiide ja dálveorohagaid guvlui siseatnamiin, goahccevuvddiide dahje mearragáttiide.</p>
<p>Vaikko johtinmálle lea bohcco luonddu mielde heivehuvvon, de gáibiduvvo aŋkke buorre plánema ja ollu bargonávccaid boazodolliin. Leat máŋga diŋgga maid galgá váldit vuhtii vai eai omd. masttat ránnjásiiddaiguin ja maid bearráigeahččat ahte bohccot eai váibbat jođidettiin. Dábálaččat leat giđđa-, geasse-, ja čakčaealut stuorimusat. Dálvet rátket orohagat unnit siiddaide vai buoremusat besset ávkkástallat dálveeatnamiid. Ovdal giđđajohtima dábálaččat rátket dálvesiiddaid unnit ealuide dan sivas go siiddain sáhttet leat iešguđetge geasseorohagat.</p>
<p>Sámi boazodoalus leat golbma njuovvanáiggi, čakčanjuovvan (ovdal ragaha), ovdal juovllaid njuovvan (maŋŋil ragaha) ja dálvet. Dábálaččat njuvvojuvvojit eanaš gávpebohccot čakčat ovdal ragaha. Dalle leat bohccot losimusat go leat guhton álbmás biepmu geasset. Dalle gesset gávpebohccuid ja rátket ealuid mat leat ovttas leamaš geassemánuid. Maŋŋil čakčarátkamiid luitojuvvojit dát ealut iežaset dálveorohagaide. Rátkamat ja vuovdimat gáibidit ollu bargonávccaid vai čađahuvvojit beaktilepmosit ja nu fuolalaččat go vejolaš. Dalle leat dábálaččat buohkat boazodoallobearrašis mielde dáin bargguin.</p>
<p>Lea dárbbašlaš ložžet njuolggadusaid mat regulerejit boazonjuovvama ja eanet oččodit meahccenjuovvanvejolašvuođaid sadjái. Dasto berrejit njuolggadusat biebmobuhtadeami proseassas rievdaduvvot nu ahte addá vejolašvuođa njuovvat ja buhtadit árbevirolaš málle vuovdin várás. Lea vejolaš ráhkadit ođđa njuolggadusaid mat leat vuođđuduvvon sámi árbevirolaš máhtu ja dárbbuid nala ja seammás sihkkarastit geavaheddjiide oadjebas biepmu.</p>
<p>Sámi boazodoalus lea dábálaš gáldet sarváid, ja adnojuvvo dárbbašlažžan ahte leat gáskkihat ealus. Eanandoallo- ja biebmodepartemeanta leat divvon gažaldaga ahte lea go dát elliidsuodjalanprinsihpa</p>
<p> Jens Ivar Nergård 2006: <em type="italic">Ealli vásáhus. Dutkan sámi oahppoárbevierus. </em>J. W. Cappelens Forlag AS, Oslo.  Boazodoallohálddahusa ruovttusiiddus (www.reindrift.no). </p>
<p>vuostá. Maiddái Sámediggeráđđi bidjá eaktun ahte elliidsuodjalanláhka sihkkarastá elliid buresbirgejumi. Gáskkihiin lea dehálaš doaibma ovtta ealus, ii dušše vuojánin. Dat leat maid dárbbašlaččat earret eará dan dihte go bissot jaska maŋŋil ragaha ja nu hehttejit ahte eallu ii bieđgan ja vai eai masttat eará ealuiguin. Dábálaččat garvet sarvát mat eai leat gáldejuvvon njiŋŋelasaid maŋŋil ragaha, ja dávjá jávket eret iežaset ealus. Dálvet leat gáskkihat buori vuoimmis goaivut ealáha rádjái ja nu leat ávkin reasta ellui, erenoamážit misiide ja njiŋŋelasaide. Ovdal leat sápmelaččat gálden boarrásit sarváid (badjel 2- 3jahkásaččaid) vai eai jáme maŋŋil ragaha ja vai njuovvandeaddu lassána čakčii. Gávdno ollu máhttu boazodoalus gáskkihiid dárbbašlašvuođas.</p>
<p>Gáldengielddus earáide go šibitdoaktáriidda lea hástalussan boazodollui, ja Sámediggeráđđi dáhttu vuđolaš guorahallama elliid buresbirgejumi beliid dán áššis. Mii leat ovttaoaivilis ahte gálden jámiheami haga sáhttá leat bávččas, muhto seammás ferte váldit vuhtii ahte gálden jámihemiin gáibida guhkit gieđahallama bohccos. Dán oktavuođas ferte váldit vuhtii ahte boazu huššaluvva eanet go dollojuvvo gitta dan botta go jámiha ja gitta jámiheapmi doaibmagoahtá. Ferte maid váldit vuhtii ahte bohcco ferte veaddit guhkit gitta šibitdoavttir sáhttá čađahit gáldema. Dát lea dan sivas go ii leat ruđalaččat iige geavatlaččat vejolaš atnit šibitdoaktára báikkis čađat go gáldejit bohccuid. Sámediggeráđđi oaivvilda ahte lea vejolaš oahpahit olbmuid boazodoalu siskkobealde geat sáhttet addit jámiheami ja čađahit gáldema meahcis. Sámediggái lea dovddusin ahte Suomas ja Ruoŧas lea eaiggádiid lohpi gáldet almmá jámiheami haga. Sámediggeráđđi oaivvilda ahte dát máhttu ii leat vuhtiiváldojuvvon dalle go leat hábmen ođđa elliidsuodjalanlága, mii doalaha gildosa boazodolliin ahte gáldet sarváid ieža. Sámediggeráđi mielas leat guoskevaš eiseválddit dahkan unnán guorahallandihti  vejolašvuođa ahte diktit fágaolbmuid sámi boazodoalus ieža čađahit gáldema nu ahte seammás vuhtiiváldojuvvo elliid buresbirgejupmi.</p>
<p>Sámediggi dáhttu ahte divatortnegat oastimiidda ja dárbbašlaš doaibmareaidduid geavaheapmái bohtet seamma njuolggadusat go eanandoalus leat. Konkrehtalaččat mearkkaša dát ahte divadat geahpeduvvojit boazodoalus ja ahte boazodoallu regulerejuvvo ealáhussan divatoktavuođas. Sámediggi lea leamaš dialogas Ruhtadandepartemeanttain dán áššis, ja áigu čuovvolit barggu ahte oažžut eanet govttolaš divat- ráđđenvuogi boazodollui.</p>
<p>Sámediggeráđđi vuoruheamit:  Njuovvanproseassaid njuolggadusat berrejit rievdaduvvot nu ahte vuhtiiváldet sihke árbevirolaš njuovvanproseassaid ja oadjebas biebmobuvttadeami geavaheddjiide.</p>
<p>Veahkehit heaittihit gáldengildosa alddis boazodoalus.</p>
<p>Veahkehit dasa ahte divatortnegat boazodoalus šaddet seamma láganat go eanandoalus.</p>
<p>3.2 Báikedoallu</p>
<p>Boazodoallojagis leat maid máŋga ášši maid galgá vuhtiiváldit báikedoalus. Mii guoská duoji buvttadeapmái de lea dát lunddolaš oassi boazodoallo jagis. Dákkár materiálat dego suonat ja duollji váldojuvvojit njuovvanáiggi čakčat ja dálvet, buvttadeapmi (goarrun) čađahuvvo dálvet. Suonaid váldet čevžžiin, ovdajulggiin ja savvosuona čielggis ja geavahuvvojit eanas suotnaárpun go gorrot iešguđetlágan dujiid. Náhkki geavahuvvo buotlágan biktasiidda, nugo gápmagiidda (gápmasat), beskii ja gálssohiidda.</p>
<p>Sámi boazodoallokultuvrras leat boares árbevierut dasa ahte váldit vára buot bohcco resurssain. Biergu, varra, váibmu, vuoivvas ja eará siskilušat geavahuvvojit dehálaš resursan ja adnojit goikadeapmái, suovastuhttimii ja márfumii ja eará varrabiepmuid ráhkadeapmái. Go meahcis njuvvet de geavahit árbevirolaš njuovvanmálle ja dalle sáhttet boazosápmelaččat váldit buot resurssain vára. Sámediggeráđđi lea dan oaivilis ahte ferte dilli láhččojuvvot nu ahte meahcis sáhttá čađahuvvot gávpenjuovvan, vai biergu ja eará vuođđoávdnasat sáhttet buvttaduvvot gávpegálvun márkanii buorebut go eanet resurssain váldojuvvo vára. Viidáset berrejit njuovahagaid bargovuogit heivehuvvot nu ahte vuođđoávdnasat váldojuvvojit nu ahte lea vejolaš ávkkástallat resurssaiguin márkana várás. Sámediggeráđđi oaivvilda ahte ferte čađahuvvot márkanfievrrideapmi eará gálvvuide maid go birgui. Dát veahkehivččii boazodoalu sihkkarastit viidát ja oadjebasabut sisaboađu. Leat eanaš nissonolbmot geat duddjojit. Eanet vuoruheapmi nugo duodjái beste eanet nissonolbmuid boazodollui seammás go bohcco ávdnasiid gieđahallama máhttu ja duoji árvvus váldojuvvo vára ja ávkin. Dákkár doaimmat veahkehit maid oainnusin dahkat báikedoalu dehálaš, áššái guoski ja dásseárvosaš máhtu boazodoalus.</p>
<p>Sullii 2 000 tonna bohccobiergu njuvvojuvvo njuovahagain jahkásaččat. Alcces njuovvama oassi lea sullii 20 bohcco juohke siidaoassái. Dát mielddisbuktá ahte eanašoassi buot njuovvanbohccuin njuvvojuvvo njuovahagain. Berre láhččojuvvot dilli nu ahte njuovahagat sáhttet gieđahallat njuovvanproseassa dainna lágiin ahte buot dárbbašlaš vuođđoávdnasiin duoji ja biepmu várás váldojuvvo vára. Gápmasat gápmagiidda iešguđege dilálašvuođaide leat nohkame, juoga mii boahtá njuovahagaid njuovvanmálles gos gápmasat dávjá billohuvvet. Eanaš njuovahagain bálkásit maid divrras árbevirolaš biebmoávdnasat, nugo bohcco čoalit, varra ja buoidi, dan sivas go sis eai leat lobálaš reaiddut vára váldit dain. Njuolggadusat njuovvanproseassain dahket maid váttisin ja divrrasin jus boazodoalli ieš galggašii suovastuhttit dahje goikadit bierggu vuovdima várás. Sámediggeráđđi oaivvilda ahte dát hástalusat berrejit čovdot nu ahte rahpá bargosajiid ja dietnasa buot siidaoasi mielláhtuide. Dát buvttášii jáhkkimis eanet dietnasa ealáhussii, ja buot buoremus- árbevirolaš njuovvan- ja buvttadanmállet biepmus ja duodjeávdnasiin seailluhuvvoše ja ovdánivčče.</p>
<p>Mánáid ja nuoraid lohku boazodoalus lea odne máŋgga orohagas unni máŋgga siva geažil. Earret eará lea dál unnit mánáidlohku bearrašiin, ja leat ollu oktonas boazodoallit geain eai leat maŋisboahttit. Sámediggi ballá boazodoalu rekrutteremis guhkit áiggi perspektiivvas. Boazodoallu dárbbaša nuorra ja máhtolaš bargonávccaid. Dilli lea juo soames orohagaide váivašuhtii. Ulbmillaš doaimmaid haga rievdá dilli muhtin orohagain nu ahte váilu kultuvrralaš mannolat ja váilevaš gelbbolašvuohta. Okta doaibmabidju livččii heivehit buolvamolsumiid. Boazodoalloláhka lea rahpan vejolašvuođa ásahit rekruterenoasi ovtta siidaoassái. Sámediggi áigu evttohit ahte boazodoallolága ođđa njuolggadus čuovvoluvvo váikkuhangaskaomiid bokte boazodoallošiehtadusas.</p>
<p>Eanaš oassi otná boazodoallonissonolbmuin leat olles- dahje bealleáiggebargguin olggobealde boazodoalu. Eanaš háviid lea bearaš šaddan sorjavaš dán fásta dietnasis. Sámediggeráđđi oaivvilda ahte váikkuhangaskaomiid ortnegat fertejit heivehuvvot nu ahte dát nissonolbmot maid ožžot vejolašvuođa soames áiggiid oassálastit boazobargguin almmá massimis dietnasa. Sámediggeráđđi oaivvilda ahte Stáhtas lea mielovddasvástádus dasa go nissonolbmuid sadji boazodoalus lea  láivuduvvon. Dan sivas berrejit juolluduvvot ođđa ruđat boazodoallošiehtadussii čoavdin dihte hástalusaid oažžut boazodoallonissonolbmuid ruovttoluotta boazodollui. Jus dát ii dahkkojuvvo, de massojuvvo divrras árbevirolaš boazodoallomáhttu mii nissonolbmuin lea, ja nuoraid rekrutteren ealáhussii dan seamma.</p>
<p>Sámediggeráđđi oaidná dehálažžan bargat ulbmillaččat dásseárvohástalusaiguin boazodoalus. Dan sivas lea dehálaš ollislaš boazodoallopolitihkkii ahte boazodoallonissonolbmot maid leat oidnosis luohttevašdoaimmain ja arenain gos mearrádusat boazodoalu birra dahkkojit.</p>
<p>Sámediggeráđđi oaivvilda ahte ferte geahčadit movt ođđa ja buorebut heivehuvvon váikkuhangaskaoamit báikedollui sáhttet rekrutteret eanet nissonolbmuid ja nuoraid ruovttoluotta boazodollui. Barggut báikedoalus fertejit oažžut lihka stuora árvvu almmolašvuođas go siiddadoallu. Lea dehálaš deattuhit ahte áŋgiruššan báikedoalu nala ii ábut mávssahuvvot dálá váikkuhangaskaomiide boazodoalus, ii ge ábut dahkat stereotiippaid nissonolmmošrollain. Ortnet ferte addit buori friddjavuođa válljet.</p>
<p>Dán oktavuođas lea lunddolaš veardádallat váldit mielde doahpagiid báikedoallu ja siiddadoallu jus dárkkistit boazodoallolága. Sámediggeráđđi deattuha ahte lea dehálaš ahte doahpagat bohtet lágaide mielde ja ahte doahpagat definerejuvvojit lágas nu ollásit go dain lea mearkkašupmi.</p>
<p>Sámediggeráđi vuoruheamit:  Láhčit dili meahccenjuovvamiidda nu ahte biergu ja vuođđoávdnasiid sáhttá buvttadit vuovdin várás nu ahte oažžu eanet ávkki bohcco resurssain.</p>
<p>Viidáset berrejit njuovahagaid njuovvannjuolggadusat heivehuvvot nu ahte vuođđoávdnasiid váldá resursan ávkin nu ahte heivejit márkaniidda, seammás go árbevirolaš njuovvan bisuhuvvo.</p>
<p>Áŋgiruššat garrasit oažžut duoji oassin boazodoalus ja sierra ealáhussan.</p>
<p>Veahkehit bures márkanfievrridit buot buktagiid bohccos.</p>
<p>Veahkehit sihkkarastit rekrutterema boazodollui, earret eará go oažžu rekrutterenoasi buohtalas oassin boazodoallošiehtadusa bokte.</p>
<p>Sámediggeráđđi áigu Eanandoallo- ja biebmodepartemeanttain guorahallat vejolaš ruhtadančovdosiid boazodollui mat buktet vejolašvuođa rekrutteret eanet nissonolbmuid ja mánáid boazodollui.</p>
<p>Movttidahttit dasa ahte boazodoallonissonolbmot eanet ožžot vejolašvuođa searvat almmolašvuođas.</p>
<p>Sámediggeráđđi áigu, go dárkkista boazodoallolága, áŋgiruššat dasa ahte báikedoallu ja</p>
<p>siiddadoallu leaba doahpagat láhkateavsttas.</p>
<p>3.3 Siidadoallu ja báikedoallu dehálaš máhtolašvuođabealit bearašboazodoalus</p>
<p>Sámediggeráđđi oaidná ahte otná doallu ja lágat iešalddis leat bealátkeahtes sohkabeliid ektui, muhto duohtamáilmmis deattuhuvvo eanemusat ahte boazodoallu lea biergobuvttadeaddji ealáhus. Sámediggeráđđi árvvoštallá ahte livččii mávssolaš deattuhit ollislašvuođa boazodoalus, mas lea mielde sihke siidadoallu ja báikedoallu. Dakkár ollislaš fuolaheapmi gáibida máhtu boazodoalu árbevirolaš ja ollislaš organiserema birra siidadoalus ja báikedoalus. Máhtolašvuođa dárbu berre boktit digaštallama sierra ollislaš alit oahpu birra boazodoalus, mas deattuhit boazodoalu ealáhussan, kultuvran ja giellaarenan.</p>
<p>Eanandoalus ja guolástusealáhusas leat sierra alit oahput Universitet for miljø- og biovitenskap (biras- ja biodiehtaga universitehtas) Åsas ja Fiskerihøgskolen i Tromsø (Romssa guolástusallaskuvllas). Boazodoalus ii leat sierra oahppoásahus. Muhto odne lea aŋkke vejolašvuohta váldit bachelora boazodoallofágas Sámi allaskuvllas, ja ahte bargojuvvo dan ektui ahte oažžut master- ja PhD-oahpuid boazodoallofágas. Grádain berre leat fágaidgaskasaš lahkaneapmi servodatdiehtagiin ja luonddudiehtagiin. Dat fágalaš deattuheapmi berre maiddái bures speadjalastit bearašdoalu siida- ja báikedoalu olis. Seammás ferte deattuhit boazodoalu areálaid suddjendárbbu. Ja dan lahkaneami siskkobealde berre maiddái árvvoštallat boraspirehálddašeami ja boazodoalu ortnegiid bálddalagaid. Dasto ferte boazodoalu joatkkaskuvlaoahpahus ovdánahttojuvvot ja nannejuvvot vai sihkkarastá nu buori vuođu go vejolaš váldit alit oahpu fágas.</p>
<p>Sierra boazodoallooahpu bokte iđášedje fágaolbmot geain livččii earenoamáš gelbbolašvuohta boazodoalus. Dainna lágiin livččii vejolaš beaktileabbo ja jođáneabbo rekruteret boazodoallofágalaš gelbbolašvuođa eiseválde- ja hálddašandássái Norggas. Oahppu lasihivččii maiddái gelbbolašvuođa ja kapasitehta sámi servodahkii, ja nanusmahtášii ealáhusa. Lea lunddolaš ahte boazodoalu alit dieđalaš oahppu biddjošii Sámi allaskuvlii. Sámediggeráđđi árvvoštallá ahte livččii dehálaš ovdánahttit dan máhtu mii dál gávdno allaskuvllas. Sámediggeráđđi celkkii sámi ásahusdieđáhusas ahte livččii dárbu nammadit lávdegotti mii galgá čielggadit vejolašvuođa ja rámmaid viidásit ovdánahttit iešheanalis davviriikkalaš sámi oahppo- ja dutkanásahusa. Dan oktavuođas ferte lávdegoddi árvvoštallat vejolašvuođa ovdánahttit Sámi allaskuvlla álgoálbmotuniversitehtan.</p>
<p>Sámediggeráđđi árvvoštallá maiddái ahte livččii dehálaš ahte eará oahppoásahusat go Sámi allaskuvla čájehit beroštumi boazodoallofágalaš áššiide. Jus boazodoallofágas ii leat viiddis beroštupmi, de sáhttá leat riska ahte boazodoallu báhcá ovtta arena sisa gos dušše earenoamáš berošteaddjit leat. Lea dehálaš ahte almmolašvuohta álgá beroštišgoahtit sámi boazodoalu birra ja sáhttá oažžut máŋggabeallásaš máhtolašvuođa.</p>
<p>Olu almmolaš hálddahusetáhtain ja eiseváldeorgánain mat meannudit áššiid mat gusket boazosápmelaččaid eallimii, ii leat doarvái máhttu sámi boazodoalu kultuvrra birra, iige sámi gielas dahje servodateallimis. Sámediggeráđđi oaidná ahte lea dárbu čađahit sierra kurssaid maid bokte dát orgánat sáhttet buoridit iežaset máhtu sámi boazodoalu ja kultuvrra birra. Sámediggeráđđi oaidná maiddái dárbbu aktiivvalaččat rekruteret boazodoallonuoraid ja boazodolliid geat leat heaitán, vejolaš hálddašanorgánaide.</p>
<p>Sámediggeráđi vuoruheamit:  Sámediggeráđđi áigu digaštallat Máhttodepartemeanttain dan hárrái ahte nammadit lávdegotti</p>
<p>mii galgá čielggadit vejolašvuođa ja rámmaid viidásit ovdánahttit iešheanalis davviriikkalaš sámi oahppo- ja dutkanásahusa, ja maiddái árvvoštallat vejolašvuođa ovdánahttit Sámi allaskuvlla álgoálbmotuniversitehtan. Das ferte deattuhit ahte lea dárbu alit oahpuide master- ja PhD-dásis boazodoalus.        Geahččalit buoridit máhtu sámi kultuvrra, ealáhusa ja giela birra almmolaš hálddašeamis ja</p>
<p>eiseváldeorgánain.</p>
<p>3.4 Kapasitehta</p>
<p>Vai boazodoallu galgá beassat eambbo searvat mearridanproseassaide, nannet ja ovdánahttit máhtolašvuođaovdáneami boazodoalu birra, de gáibiduvvo kapasitehta ekonomalaš ja olmmošlaš resurssaid hámis. Dat mearkkaša ahte buot dásiin boazosámi servodagas ferte hukset kapasitehta.</p>
<p>Danne go otná hálddašeapmi ja lágat deattuhit eanas ahte boazodoallu lea biergobuvttadeaddji ealáhus, de lea dehálaš čalmmustahttit boazodoalu vejolašvuođa oassálastit dehálaš mearridanarenain. Lea mávssolaš ahte boazosápmelaččat ieža ožžot vejolašvuođa buktit deháleamos eavttuid iežaset ovdáneapmái. De gáibiduvvo ahte sápmelaččain lea doarvái kapasitehta searvat ovttaárvosaš oasálažžan dehálaš mearridanarenain. Okta dain deháleamos arenain leat jahkásaš boazodoallošiehtadallamat. Juohke jagi šiehtadallet Norgga Boazosápmelaččaid Riikkasearvi (NBR) ja stáhta Eanandoallo- ja biebmodepartemeantta bokte boazodoalu rámmajuolludemiid birra. Sámediggi buktá cealkámušaid šiehtadallamiidda.</p>
<p>NBR lea odne dat áidna ealáhussearvi boazosápmelaččaid várás, ja danne sis lea erenoamáš ovddasvástádus bures gozihit boazodolliid beroštumiid. Stáhta lea álbmotrievttálaččat geatnegahtti fuolahit doarvái resurssaid vai NBR beassá gozihit iežas rolla nu bures go vejolaš. De gáibiduvvo ahte NBR:i lasihuvvojit resurssat vai buori muddui besset šiehtadallat ovttalágan eavttuiguin go stáhta.</p>
<p>Boazodoallu vásiha dávjá areálasisabahkkemiid ja areálaeavttuid rievdademiid. Dan oktavuođas oaivvilda sámediggeráđđi ahte lea dárbu njulget dan bonju resursadeattu gaskal boazodoalu ja huksenásahusaid. Lea dárbu sihkkarastit ahte boazodoalus lea doarvái kapasitehta ja resurssat dohkálaččat oassálastit gulaskuddan- ja areálaáššiid meannudeamis. Orohagat leat boazodoallolága bokte ožžon barggu gozihit orohaga guohtumiid. Sámediggeráđđi oaivvilda ahte orohagaid ferte gozihit resurssaid dáfus vai sii sáhttet čađahit dan barggu doarvái bures. Dat guoská earenoamážit areálaáššiid stuora hivvodahkii ja boazodoallolága gáibádussii hábmet dievasmahtti geavahanplánaid. Otná boazodoalus šaddá orohatstivrraide čielga dárbu hálddahussii mii sáhttá ráhkkanahttit áššiid ja váldit vuostá beaivválaš gulahallama.</p>
<p>Orohagaid resurssaid nannen veahkehivččii maiddái orohagaid juohkit dieđuid ja ipmárdusa boazodoalu birra mediain, gulaskuddanáššiin ja aerálaáššiin. Orohagain lea maiddái ovddasvástádus searvat aktevran servodagas vai nu oallugat go vejolaš ožžot ipmárdusa boazodoalu bargovugiid, válggaid ja mearrádusaid ektui. Dákko leat orohagat čeahpit, muhto resurssaid vuhtiiváldima dihte bággejuvvojit sii vuoruhit áššiid mat dagahit ahte eará beroštumit fertejit boahtit maŋŋelii.</p>
<p>Boazodoalu kapasitehtadárbbu olis lea dehálaš evalueret ja árvvoštallat Sámedikki oppalaš rolla boazodoalu hálddašeamis, go geahččá bajitdásis. Digaštallamat Sámedikki rolla birra hálddašeamis, boazodoallošiehtadallamiin ja oppalaš gažaldagain boazodoalu birra, leat hirbmat dehálaččat boahttevaš strategiijaid ektui sámi kapasitehtaloktema várás.</p>
<p>Sámediggeráđi vuoruheamit:  Sámediggeráđđi áigu ásahit digaštallama NBR:in ja Eanandoallo- ja biebmodepartemeanttain</p>
<p>NBR ja orohagaid resurssaid birra.  Sámediggeráđđi vuordá kapasitehtalassáneami siiddaide ja orohagaide, ja áigu dan jearahallat</p>
<p>ráđđehusas.</p>
<p>4 Areálasuodjalus</p>
<p>Kultuvra ja ealáhus boazodoallu lea ollásit heivehuvvon bohcco eavttuide. Boazodolliin lea máhttu buot diliid birra mat sáhttet váikkuhit bohccui ieš guđetge jahkodagas. Bohcco láhtten ja eallinvuođđu lea bures čadnon guohtunáigodagaide, guohtumiidda, dálkái ja siivui. Lea dehálaš ahte otná árbevirolaš doaibmamálle bisuhuvvo, dan sivas go dát lea heivehuvvon luonddu eavttuide ja dáid eavttuid máhttui.</p>
<p>Máŋgga boazodoalloguovllus leat areálaid massin, boraspiriid lassáneapmi, ja eiseválddiid mearrádusat ja áigemearit mat gusket johtimiidda, suvdimii jna, dagahan stuorit dárbbu geavahit mohtorfievrruid meahcis. Dát fas lea mielddisbuktán lassi doaibmagoluid boazodollui ja luonddu vahágahttimii. Muhtin guovlluin leat oaidnán dárbbu hukset áiddiid meahccái vai unnidit mohtorjohtolaga doppe. Váttisvuohtan lea go dát áiddit maid vahágahttet luonddu. Sámediggeráđđi oaivvilda ahte lea dárbbašlaš gávdnat čovdosiid mat gozihit sihke boazodoalu geavaheami ja luonddu. Viidáset lea dehálaš deattuhit ahte boazodoalu guohtunresurssat rievddadit dálkki-, siivvu- ja šaddodiliid mielde. Danin ferte álo muitit ahte dát dilit buktet gáržžidemiid guohtumiidda. Dálkkádatrievdamat sáhttet nanosmahttit dákkár gáržžideami, ja mii oaidnit odne juo movt dálke- ja temperaturgovva rievddada ja ii rievddat nu movt lea vuorddihahtti.</p>
<p>Lájlá Helene Eira</p>
<p>4.1 Areálaplánaproseassat</p>
<p>Boazodoalu guohtuneatnamiid gáržžideapmi ovddasta duohta áitaga boazodoalu boahtteáiggi birgenláhkái. Bistevaš beroštumi- riiddus gaskkal boazodoalu ja stuoraservodaga lea dábálaččat boazodoallu goabbá vuoittáhallá. Riikarevišuvdna lea čujuhan dokumeanttas nr. 3:12 (2003- 2004)<span type="quote">”Duođalaš dilli boazoguohtuneatnamiidda osiide Finnmárkkus”</span> –ahte: <em type="italic">Guorahallan čájeha viidáseappot ahte stuora oassi areálasisabahkkemiin čuohcá guohtunareálaide Finnmárkkus. Viidodat ja beaktu duohta molsašuddamiin areálageavaheamis guohtunguovlluin leat unnán duođaštuvvon ja guorahallojuvvon suohkaniid ja Boazodoallohálddahusa bealis. Badjel beali bođu áššiin eai vuhtiiváldán suohkanat boazodoalu guovllustivrra cealkámušaid. Dát ledje bođu áššit main dávjá lei sáhka sierralobiid addimis dohkkehuvvon plánain.</em> Boazodoallu lea massán nu ollu guohtuneatnamiid maŋimus 50 jagi ahte dál orro loahpalaš gierdanrádjá olahuvvon. </p>
<p>Boazodoallolága 1. § čuožžu ná: <em type="italic">Láhka galgá sihkkarastit guohtunareálaid sámi boazodoalloguovlluin dan sivas go lea boazodoalu deháleamos resursavuođđu. Ovddasvástádus areálaid sihkkarastimii gullá sihke boazodoallovuoigatvuođa eaiggádii, eará vuoigatvuođaeaiggádiidda ja eiseválddiide.   </em> </p>
<p>Vai otná hálddašeapmi nagoda dáid deavdit, de lea dehálaš ahte boazodoalu areálat ožžot doarvái gáhttema. Nu go odne lea dilli, de čuhcet stuora servodatlaš vuorjamat mat eará ládje ávkkástallet geavahanareálaid, boazodollui. Boazodoalus ferte leat vejolašvuohta, ja dasa ferte láhččojuvvot dilli nu ahte sáhttá searvat areálaplánenbargguide árrat proseassain ja dat ferte oažžut ávkki dan riektesuodjalusas mii odne lea vuođđun. Boazodoalus ferte leat duohta vejolašvuohta searvat iežas eatnamiid hálddašeamis. Go leat nu ollu sisabahkkemat guohtuneatnamiidda de lea orohagaide šaddan ollu stuorit bargonoađđi ja das eai leat návccat meannudit buot lassáneaddji areálaáššiid. Dát mielddisbuktá ahte dehálaš áššit mearriduvvojit almmá boazodoalu searvama haga. Orohagaid ruhtadilli berrešii buoriduvvot, vai besset bidjat doaimmaid johtui. Láhka plánema ja huksenáššemeannudeapmi addá Sámediggái rievtti buktit vuosteákkaid suohkanlaš areálaplána evttohusaide. Sámediggi sáhttá buktit vuostecealkámušaid gažaldagaide main lea <span type="quote">“ stuora dadjamuš sámi kultuvrii ja ealáhusdoaibmamii”</span>. Plánen- ja huksenlága barggu čuovvoleamis lea Sámediggái dehálaš ráddjet iežas vuosttaldanválddi boazodoalu vuosttaldanválddi ektui. Boazodoalu guovllustivrrain lea vuosttaldanváldi plánaáššiin mat gusket boazoealáhussii.</p>
<p>Máŋgga boazoguohtunguovlluin lea submi dáin areálasisabahkkemiin nu stuoris ahte boazodoalu ceavzin lea áitojuvvon. Plánen- ja huksenláhka lea dehálaš váikkuhangaskaoapmin jus biddjojit gáibádusat váikkuhusčielggadusmearrádussii mat váldet vuhtii dákkár beroštumiid. Váikkuhusguorahallamiin lea dábálaš bidjat báikkálaš dutkamiid vuođđun mat vuoluštit váikkuhusaid boazodollui. Gáibiduvvo nannosit rievttalaš areálagáhtten boazodoalu ovddas. Dán oktavuođas lea dehálaš guorahallat obbalaš váikkuhusaid ieš guđet lágan areálasisabahkkemiin boazodoalloguovlluin.</p>
<p>Areálaplánemis galgá muitit ahte eanas boazodoalloorohagat/ siiddat doibmet máŋgga suohkanis/ fylkkas, ja soapmásat maid moatti riikkas. Danin ferte láhččojuvvot buorebut dilli regionálalaš plánemii mii oaidná boazodoalu ollislaš perspektiivvas. Lea positiiva go ođđa plánenlágas oldejuvvo nannosit regionálalaš ovttasbargui ja go departemeanta duođas sáhttá gohččut suohkaniid dása jus dilli gáibida dan. Lea čielgasit dárbu buoret ovttastahttimii gaskkal boazodoallolága ja plánen- ja huksenlága. Maid suohkaniidda ja fylkkasuohkaniidda lea buoret jus sis lea čielga govva gustojeaddji orohatrájáin ja boazodoalu ollislaš resursadárbu sin beaivválaš areálahálddašeamis. Jus galgá nagodit gozihit bajimuš ollislaš areálageavaheami, de fertejit našunála plánennjuolggadusat  dahkkot, nu go addojuvvo vejolašvuohtan ođđa plánen- ja huksenlágas.</p>
<p>Sámediggi lea dahkan njuolggadusaid Finnmárkoláhkii mat leat geatnegahtti areálaproseassain Finnmárkkus. Ulbmil njuolggadusaiguin lea sihkkarastit ahte almmolaš eiseválddit ja Finnmárkkuopmodat dárkilit ja dohkálaččat guorahallet sámiid iežaset eavttuid mielde váikkuhusaid sámi kultuvrii, boazodollui, meahccegeavaheapmái, ealáhusdoaibmamiidda ja servodateallimii ovdal go áššit mearriduvvojit main lea sáhka meahci geavahannuppástuhttimis Finnmárkku fylkkas. Njuolggadusat galget veahkehit sihkkarastit luondduvuođu ja sihkkarastit viidáset ovdáneami sámi kultuvrras, boazodoalus, meahcástallamis, ealáhusdoaibmamis ja servodateallimis, ja maid gánnáhahtti geavaheami ja hálddašeami sámiid iežaset eavttuid vuođul.</p>
<p>Hálddašeapmi ja eará láhkai geavaheapmi areálain dáhpáhuvvá dávjá plánaid, bođu áššiid ja sierra lobiid vuođul. Suohkaniin lea vejolašvuohta addit sierra lobiid areálaplánain eret, ja maid erenoamáš diliid bokte eret plánen- ja huksenlágas. Máŋgga guovllus leat boahtán cuiggodeamit dasa ahte dispenserenmálle lea stuora hástalussan. Sámediggeráđđi oaivvilda ahte earret eará dáid sierralobiid čađa ovdanbohtet sámi árvoipmárdusaid beroštumit, muhto seammás oaidnit ahte otná sierralobiid addima bargovuohki lea hástalussan boazodollui. Lea oahpis ášši ahte viiddis sierralobiid addin njárbuda areálaplánaid ja sierralobit čuhcet váttisvuohtan boazodollui. Riikkarevišuvnna guorahallamis bistevaš geavaheami birra guohtunresurssain Finnmárkkus dokumeantta nr. 3: 12 (2003- 2004), čuožžu ahte 55 % buot sierralobiin Finnmárkkus addojuvvo vaikko boazodoalu guovllustivrrat eai miehtan dáidda. Sii čujuhit viidáseappot ahte máŋgii boazodoallu ii oaččo dieđuid bođu sierralobiid mearrádusain. Dákkár sierralobiid addima bargovuogi oaidnit mii buot guovlluin gos sámi boazodoallu lea. Sámediggeráđđi oaivvilda ahte fertejit čavget áššemeannudeapmái gáibádusaid ja sierralobiid addima bargovuogi guovlluin gos lea sámi boazodoallu.</p>
<p>Lea dárbu ođđasit guorahallat gažaldaga gávdnat buhtadanguovlluid boazodollui, nu ahte boazodoallu oažžu buhtaduvvot osiid visot dain eatnamiin maid masset.</p>
<p>Mii guoská váttisvuođaide gaskkal eanandolliid/ ovttaskas eanaeaiggádiid ja boazodoalu, de čájehit moanat lágastallamat ahte boazodolliid vuoigatvuođat leat eahpiduvvon, erenoamážit lullisámi guovlluin. Dát riiddut čuožžilit dábálaččat dan sivas go boazodoalu geavahanvuoigatvuođat eahpiduvvojit.</p>
<p>Areálaide dárbu lea okta dain deháleamos sivain dasa ahte leat ollu riiddut gaskkal boazodoalu ja eará ealáhusdárbbuid ja astoáiggeberoštumiid. Goappašat bealit váillahit stuorit ipmárdusa iežaset dárbbuide, seammás go gulahallan lea váilevaš. Sámediggeráđđi geahččá duođalaččat maŋimus áiggiid ovdáneami ja ohcala arenaid gos áššemeannudan- ja ovttasbargoproseassat areálaplánenbargguin, dutkamiin ja gos goabbat guvlui dieđuid lonohallan dáhpáhuvvá, nu ahte bealit olaheaba ipmárdusa nuppi areáladárbbus ja resurssaid juogadeamis.</p>
<p>Sámediggeráđi vuoruheamit:  Veahkehit sihkkarastit boazodollui guohtuneanadárbbu.</p>
<p>Veahkehit dasa ahte boazodoallu nagoda, ja oažžu vejolašvuođa searvat árrat plánenproseassaide.</p>
<p>Veahkehit dasa ahte go plánejuvvojit ođđa doaimmat orohahkii, de galgá ráhkaduvvot ollislaš váikkuhusguorahallan mii muitala buot áššiid mat leat mielddisbuktán ahte guohtuneatnamat leat  unnon orohagas. Lea dehálaš oažžut ollislaš čielgasa das movt orro ovdáneame ja otná areáladilis. Dát ferte sihkkarastojuvvot váikkuhusguorahallannjuolggadusaid bokte.</p>
<p>Veahkehit dasa ahte guorahallojuvvo man muddui riidduid čoavdin lágastemiid haga sáhttá veahkehit gávdnat čovdosiid gaskkal boazodoalu ja eará ealáhusdárbbuid ja astoáiggeberoštumiid.</p>
<p>dispageavaheapmi ferte čavgejuvvot.</p>
<p>Go boazodoallit masset eatnamiid ođđa doaimmaide, de ferte árvvoštallat sáhttá go daid</p>
<p>buhtadit ođđa eatnamiiguin.</p>
<p>Ásahit arenaid main lea ulbmil váidudit areálariidduid.</p>
<p>4.2 Birasáitagat ja -gáhtten</p>
<p>Dálkkádatrievdamat leat okta otná stuorimus politihkalaš hástalusain mat gáibidit sihke našuvnnalaš rahčamuša ja riikkaidgaskasaš ovttasbarggu ja váldit mielde báikkálaš návccaid.  Sámediggeráđđi oaidná dárbbu dasa ahte eiseválddit jođáneamos lágiin, ja ovttasbarggu bokte Sámedikkiin ja boazodoaluin, geahččalit gávdnat čovdosiid mat veahkehit boazodoalu vai ii leat nu hearki dálkkádatrievdamiidda. Sámediggeráđđi oaivvilda ahte lea  vealtameahttun ahte boazosápmelaččaid árbevirolaš máhttu biddjo vuođđun jus doaimmat biddjojit johtui main lea ulbmil unnidit heajos váikkuhusaid dálkkádatrievdamiid geažil. Ferte boahtit buoret máhttu dálkkádatrievdamiid váikkuhusaid birra álgoálbmogiid luondduresurssa geavaheapmái.</p>
<p>Gáhtten  guovlluin olggobealboahtti sisabahkkemiid vuostá lea dávjá ovdamunnin boazodollui ja sámi beroštumiide. Muhto lea dehálaš ahte guovlogáhtten ii leat hehttehussan, ja láivut sápmelaččaid vejolašvuođa ealáhusdoaibmamii mii mielddisbuktá earret eará mohtorfievrruid geavaheami ja geavaheami eará ođđaáigásaš teknologiija luodduvuođustuvvon ealáhusdoaimmaheamis. Vásáhusat čájehit ahte gáhttenplánat ja evttohusat gáhttenplánaide eai leat heivehuvvon árbevirolaš ja ođđaáigásaš sámi geavaheapmái ja ealáhusdoaibmamii. Dan sivas lea dehálaš ahte gáhttenmearrádusat guorahallojuvvojit ođđasit, dainna ulbmilin ahte oažžut gáhttenpolitihka mii buorebut váldá vuhtii sámi beroštumiid ja mii bidjá álgoálbmogiid beroštumiid guovddážii. Dáinna lágiin sáhttet gáhttemat boahtteáiggis bidjat vuođu lagat ovttasbargui gaskkal sámi beroštumiid ja gáhtteneiseválddiid go dássážii leat leamaš. Boađusin das go sámi beroštumit eai váldo aktiivvalaččat mielde dalle go hábmejit gáhttenpolitihka, dagaha ahte sámit beare dávjá fertejit caggat gáhttenplánaid.</p>
<p>Sámediggeráđi vuoruheamit:  Veahkehit dasa ahte boazosámiid máhttu laktojuvvo máhttovuđđui birashálddašeamis ja ovdánahttimis váidudeaddji doaimmain dálkkádatrievdamiid várás.</p>
<p>Sámediggi berre oažžut guovddáš rolla eana- ja luondduresurssaid hálddašeamis sámi guovlluin.</p>
<p>4.3 Boazolohku</p>
<p>Boazologu vuolideapmi lea stáhta bealis okta váikkuhangaskaomiin mii galgá buoridit guohtundili Finnmárkkus. Sámediggeráđđi lea ovttaoaivilis dasa ahte muddejuvvon boazolohku lea dehálaš buori areálagáhttemii. Muhto Sámediggeráđđi ii leat duhtavaš dainna movt boazologu heiveheapmi lea muhtin guovlluin čađahuvvon dássážii. Sámediggeráđđi cuiggoda vuosttažettiin dan ahte proseassas eai lean boazodoallit váldojuvvon doarvái bures fárrui ovdal Stuoradikki alimus boazologu mearrádusa Oarje- Finnmárkkus.</p>
<p>Go meroštallá  man ollu guohtuneatnamat girdet, de ferte boazodolliid máhttu bohccuide ja guohtumiidda deattuhuvvot. Boazodoallit veardádallet oktilaččat man ollu guohtumat girdet ja sis leat máŋga iešguđetlágan strategiija dasa ahte dásset guođoheami guohtuma mielde. Ovdamearkka dihte lea siidda- ovttasbargu dan meare dávggas ahte boazodoallit juhket ealu unnit čorragiidda vai gávdnet daidda guohtuma dalle go leat eanet bohccot guohtuneatnamiin go eatnamat girdet guovllu siskkobealde. Dáinna málliin boazodoallit ieža muddejit man ollu guohtumat girdet. Dákkár guohtuneanageavaheamis ii dárbbuin dárbbat leat riekta dat maid stáhta bealis leat gávnnahan ahte guohtumat girdet. Ođđa boazodoalloláhka lea dán oktavuođas positiiva dan dihte go dál lea orohagaid duohken meroštallat boazologu orohatrájáid siskkobealde. Ealu struktuvra lea dehálaš bealli mii ferte veardádallojuvvot areálahálddašeami ja boazologu heiveheami politihkas. Lea dehálaš ahte boazodoallit ieža ožžot vejolašvuođa veardádallat eallostruktuvrra ja njuovvama.</p>
<p>Álgogeahčen 1900- logu bidje eiseválddit namahusa oktasašorohat giđđa-/ čakča- ja dálveorohagaide boazosápmelaččaide Guovdageainnus ja Kárášjogas. Dát ii dávistan sápmelaččaid boaresvirot giđđa-/ čakča- ja dálveguohtuneatnamiid geavahemiin. Dál leat juohkime dáid guovlluid ieš guđetge orohagaide ja siiddaide nu ahte boazolohku maid sáhtášii mearriduvvot. Orohatjuohkin proseassas čuožžilit máŋga hástalusa sivas go árbevirolaš ráját ja geavaheapmi leat muhtin muddui rievdan mohtorfievrruid geavaheami ja eallostruktuvrra ja sturrodaga rievdama geažil. Sámediggeráđđi oaivvilda  ahte  orohagaid/ siiddaid barggut fertejit heivehuvvot go galget hábmet doaibmaplánaid boazodoallolága gáibádusaid mielde, ja sin vejolašvuohta gáhttet areálaid eanet sisabahkkemiid vuostá. Lea maid dehálaš oažžut lága bokte mearriduvvot guovlluin gos geavahanvuoigatvuođat eai leat čielgasat, juogo ahte Finnmárku-kommišuvdna čađaha daid proseassaid dahje ahte ásahuvvo sierra lágalaš kommišuvdna geat sáhttet čielggadit siskkáldas vuoigatvuođagažaldagaid boazodoalus.  Sámediggeráđđi maid ballá dan bargovuogis mii dál doaimmahuvvo go vuođusdokumeanttat hábmejuvvojit avádatjuohkima várás. Dán barggus ii sihkkarastojuvvo juridihkalaš-, boazodoallofágalaš- ja álbmotrievttalaš gelbbolašvuohta čielggadeddjiid čoahkkádusas, juoga mii lea eaktun go čielggadeaddjit dáin raporttain galget dahkat oaiviliid sámi boazodoalu vuoigatvuođain areálaide.</p>
<p>Muhtin guovlluin ii leat boazolohku heivehuvvon juvssahahtti resurssaid ektui ja dát lea leamaš lassáneaddji váttisvuohtan dáin guovlluin. Váilevaš avádatjuohkimat ja láhkaásahusat (mat bidjet ovddasvástádusa boazodolliide ja dárbbu mielde addet vejolašvuođa ráŋggáštusaide), eiseválddiid vuorjan ahte galgá mearriduvvot avádatjuohkin ja dan maŋŋil boazologu heiveheapmi lagamus boahtteáiggis, lea dagahan ahte ealut leat laskan vel eanet dáid maŋimus jagiid. Dát ealuid ceggen lea dovddaheapmi boazodolliid sávaldahkii nannet iežaset vuođu ovdal vejolaš geahpidemiid guohtuneatnamiin, ja lea njuolgut boađus dan politihkas mii lea čađahuvvon dán áššis maŋimus áiggiid. Danin lea dehálaš boahttevaš proseassas, ahte čuovvut mielde ahte boazodoallit/ siiddat geat oskkáldasat leat čuvvon eiseválddiid ávžžuhusaid boazolohkui ja njuovvan ávžžuhuvvon njuovvanáiggiid, eai masse eatnamiid go juogadit eatnamiid ja boazologu heiveheami oktavuođas. Sámediggeráđđi oaivvilda ahte dát buoremusat sihkkarastojuvvo jus ásahuvvo sierra kommišuvdna mii guorahallá boazodoalu siskkáldas areálavuoigatvuođaid. Areálavuođđu galgá leat vuođđun boazologu heiveheapmái.</p>
<p>Sámediggeráđi vuoruheamit:  Veahkehit unnidit boazologu guovlluin gos dat lea heivvolaš.</p>
<p>Veahkehit ásahit sierra rievttalaš kommišuvnna mii čielggada siskkáldas vuoigatvuođa</p>
<p>dilliid boazodoalus.</p>
<p>5 Boraspiret</p>
<p>5.1 Máhttu ja hálddašeapmi</p>
<p>Dán dieđáhusas lea boraspire oktasaš namahus dan viđa stuora gáhttejuvvon meahcceeallis ja boralottiin; gumpe, geatki, albbas, guovža ja goaskin. Stuoradiggedieđáhus nr. 15  (2003- 2004) Boraspiret norgga luonddus (= boraspiresoabahus) bidjá vuođu dáid elliid hálddašeapmái Norggas.</p>
<p>Sámedikki boraspirepolitihkka lea álgoálggus hábmejuvvon dan geatnegasvuođa mielde mii Sámedikkis lea dan barggus ahte sihkkarastit ealáhusvuođu sámi boazodollui ja eanandollui. Daid stuora boraspirevahágiid vuođul maid ealáhusat dieđihit, de oaivvilda Sámediggeráđđi ahte boraspiret leat guhkit áiggi lassánan eambbo go dat mii lea dohkálaš. Sámediggeráđđi diehtá ahte leat dieđihuvvon stuora vahágat muhtin guovlluin gos hálddahus oaivvilda ahte elliid lohku lea mearriduvvon sajis. Viidáset dieđihit eará guovllut ahte eai nagot unnidit doarvái boraspiriid</p>
<p>Riikkarevišuvdna: Bistevaš geavaheapmi guohtunresurssain Finnmárkkus mearriduvvon logu dássái.  Stuora boazodoalloguovlluin leat odne beare ollu boraspiret. Otná boraspirehálddašeapmi buktá váttisvuođaid boazodollui. Dát mielddisbuktá stuora ekonomalaš táhpaid jahkásaččat. Logut ealáhusas ja máŋgga boazodoalloguovllus muitalit ahte boraspiret váldet  beare stuora oasi buvttadanelliin. Sámediggeráđđái lea maid oahpes ášši ahte máŋga guovllu leat čađat doalahan mearriduvvon boazologu. Boađusin das de ii leat boazodoalus dáin leamaš doarvái badjebáza ealus ja dan sivas leat sii gillán garrasit go boraspirelohku aivve lassána.</p>
<p>Sámediggeráđi vuoruheamit:  Sámediggeráđđi bidjá vuođđun prinsihpa ahte sámi árbevirolaš máhttu galgá deattuhuvvot buot dutkamiin. Sámi árbevirolaš máhttu galgá maid deattuhuvvot máddodatmihttomeari bidjamis ja addit vuođu boraspirehálddašeapmái boahtteáiggis.</p>
<p>5.2 Riikkaidgaskasaš geatnegasvuođat</p>
<p>Biologalaš valljivuohta lea vuođđun buot máilmmi álgoálbmogiid eallimii, ja lea dehálaš ahte dát biologalaš valljivuohta sihkkarastojuvvo. Boraspiret gullet lunddolaččat sirkumpolára guovllu faunai mii maid lea bohcco guovddáš guovlu. Boraspireváttisvuođaid oktavuođas lea erenoamážit Bern- konvenšuvdna mii lea áigeguovdil barggus gáhttet europalaš šlájaid  vilda elliin ja šattuin ja sin eallinguovlluid. Riikkat galget erenoamážit deattuhit áitojuvvon ja hearkkes šlájaid. Našuvnnalaš geatnegasvuođat mat čuvvot Bern- konvenšuvnna leat ahte Norga galgá sihkkarastit ceavzilis šlájaid gáhttejuvvon boraspiriin. Sámediggeráđđi atná dehálažžan ahte Bern- konvenšuvnna čuovvoleapmi oidnojuvvo riikkaidgaskasaš riekteovdáneami olis álgoálbmogiidda mii lea leamaš dáid maŋimus logiid jagiid. Erenoamáš áigeguovdilat leat ILO- konvenšuvdna nr. 169 ja ON- konvenšuvdna siviila ja politihkalaš vuoigatvuođaid birra artihkal 27. ON- konvenšuvdna siviila ja politihkalaš vuoigatvuođaid birra leat dál ovttastahttojuvvon olmmošvuoigatvuođaláhkii. Lága § 3:s addojuvvojit mearrádusat lága ovdamunnái vuostálastimiid oktavuođas. Olmmošvuoigatvuođakonvenšuvdna lea ovttastahttojuvvon norgga láhkii olmmošvuoigatvuođa lága bokte, ja Bern- konvenšuvnna lea Norga  dohkkehan. Dát mielddisbuktá olmmošvuoigatvuođaide ovdamuni ovdalii Bern- konvenšuvnna. Olmmošvuoigatvuođaid ferte maid geahččat Vuođđolága § 110 a ja c mearrádusaid oktavuođas.</p>
<p>Sámediggi oaivvilda ahte lea vejolaš sihkkarastit ceavzilis náliid gáhttejuvvon boraspiriin ja seammás gozihit álbmotrievttalaš geatnegasvuođaid seailluhit álgoálbmogiid ealáhusvuođu buorebut go otná boraspirepolitihkain. Sámediggi áigu deattuhit dehálašvuođa das ahte sihke álbmotrievttalaš konvenšuvnnat ja Bern- konvenšuvdna berrejit adnot vuođđun našuvnnalaš boraspirepolitihkkii ja dan hálddašeapmái. Sámediggeráđđi atná vuođđun ahte jus bures vuhtto ahte muhtin boazodoallobearaš/ boazodoalli ferte heaittihit iežas doaimma stuora boraspirevahágiid geažil, de ferte dát dulkojuvvot dego olmmošvuoigatvuođaid rihkkun ja álbmotrievttalaš prinsihpaid rihkkun. Politihkka mii mielddisbuktá ahte boazodoallu ii leat šat gánnáhahtti, sáhttá maid dulkojuvvot dego konvenšuvdnarihkku politihkkan.</p>
<p>Sámediggeráđi vuoruheamit:  Sámediggeráđđi áigu Birasgáhttendepartementii ja Eanandoallo- ja biebmodepartementii</p>
<p>deattuhit dehálašvuođa das ahte geahččat boraspire hálddašeami olmmošvuoigatvuođaid ja álgoálbmotrievtti oktavuođas.</p>
<p>5.3 Regionálalaš boraspirelávdegottit</p>
<p>2004 boraspiresoahpamuš ii atte Sámediggái doarvái váikkuhanfámu otná boraspirepolitihkas ja hálddašeamis. Boraspireguovlu lea juhkkojuvvon 8 regiovdnii main buohkain lea iežaset boraspirelávdegoddi main leat vihtta mielláhtu. Ortnet ásahit boraspirelávdegottiid regiovnnaide lei boađus ođđa boraspirepolitihkas mii bođii 2004. Lávdegottit hálddašit fuođđonáliid regiovnnaid siskkobealde ja rámmaid siskkobealde maid Stuoradiggi lea mearridan. Sámediggi nammada ovtta viđa</p>
<p>mielláhtus dan njealji davimus regiovnnas. Dát njeallje regiovnnalaš lávdegottit leat; regiovdna 5 Hedemárku, regiovdna 6 Gaska- Norga, regiovdna 7 Nordlánda ja regiovdna 8 Finnmárku/ Romsa. Leat erenoamážit guokte ášši dáin regiovnnalaš lávdegottiin maid Sámediggeráđđi áigu cuiggodit; Sámedikki ovddasteapmi lávdegottiin, ja láidesteamit mat leat vuođđun Sámedikki nammademiide.</p>
<p>Lea deaŧalaš dadjamuš Sámediggeráđđái ahte namuhuvvon lávdegottiin lea doarvái sámi gelbbolašvuohta ja ahte lávdegottiide sihkkarastojuvvo doarvái sámi ovddasteapmi ja doarjja. Dáinna duogážiin ii leat Sámediggeráđđi duđavaš go Sámediggi nammada dušše ovtta viđa mielláhtus boraspirelávdegottiide. Sámediggeráđđi áigu vel muittuhit ahte mielláhtuin dain regionála boraspirelávdegottiin gos lea sámi boazodoallu, lea ovddasvástádus váruhit ahte dán dehálaš sámi ealáhusa birgen- ja ovdánanvuođđu ii láivuduvvo boraspiriid geažil.</p>
<p>Buoret bealli lávdegottiid čoahkkádusas lea go leat politihkalaččat nammaduvvon. Dát mielddisbuktá ahte lávdegottiide sáhtii addon eanet váldi ja  iešstivrejupmi hálddašeamis. Vai dábálaš politihkalaš čoahkkádus sihkkarastojuvvo, de biddjojuvvot čuovvovaš njuolggadusat boraspirehálddašeami láhkaásahussii § 5:  <em type="italic">Boraspirelávdegotti mielláhtut nammaduvvojit Birasgáhttendepartemeanttas go vuos leat ožžon evttohussan ovtta nisson- ja ovtta dievdokandidáhta juohke mielláhtu ovddas Fylkkadikkis. Sámedikki mielláhtuid nammada Sámediggi. Buot mielláhtuin galgá fásta sadji juogo fylkkadikkis dahje Sámedikkis. Jus fylkasuohkanis lea fylkkalávdegoddi, de galgá buot mielláhtuin fylkkasuohkanis leat fásta sadji fylkkalávdegottis.</em> Sámedikki vásáhus regionálalaš mielláhtuid nammademiin boraspirelávdegottiide, lea buktán stuora hástalusaid. Lea leamaš váttis gávdnat áirasiid geat devdet gáibádusaid regionálalaš gullevašvuhtii ja seammás gozihit ovttadássásašvuođa sohkabeliid gaskkas, ráddjejuvvon áirasiin geaid gaskkas Sámediggi sáhttá válljet. Sámediggeráđđi oaivvilda dan sivas ahte lea dehálaš ahte Sámediggi beassá nammadit mielláhtuid dáidda regionálalaš boraspirelávdegottiide iešráđálaččat.  Sámediggeráđđi atná dehálažžan ahte regionálalaš boraspirelávdegottiin lea buoremus vuođđu iežaset hálddašeamis, dát sisttisdoallá ahte lávdegottiide juolluduvvot doarvái resurssat ja ožžot čielga mandáhta ja mearridanválddi. Lea dehálaš ahte lávdegottit váldet fárrui ealáhusorganisašuvnnaid ja fágainstánssaid iežaset hálddašeapmái. Sámediggeráđđi áigu aktiivvalaččat čuovvolit, ja veahkehit lávdegottiid dalle go lea lunddolaš ja sávahahtti. </p>
<p>Sámediggeráđđi oaidná ahte boraspirelávdegottiin lea stuora ovddasvástádus ja stuora hástalus gozihit mihtu njiejahit vahágiid sávzaboanddaide ja boazodolliide, ja seammás gozihit mihtu doalahit ceavzilis boraspirenáliid. Dehálaš prinsihppa buot lávdegottiide lea hálddašit geográfalaš heiveheami, dát mielddisbuktá ahte earuha boraspiriid ja elliid mat guhtot geográfalaččat goabbat sadjái. Muhtin boazoorohagaide lea dát buktán negatiiva váikkuhusaid sivas go gártet beare ollu boraspiret sin guohtuneatnamiidda, go buohtastahttá eará orohagaiguin.</p>
<p>Sámediggeráđi vuoruheamit:  Sámediggi ferte beassat friddjabut vuođuin nammadit mielláhtuid regionálalaš boraspirelávdegottiide</p>
<p>Sámi ovddasteapmi ferte nannejuvvot regionálalaš boraspirelávdegottiin mat hálddašit boraspiriid guovlluin gos lea sámi boazodoallu.</p>
<p>Leahkit aktiivvalaš beallin iešguđege regionálalaš boraspirelávdegottiide, ja maid veahkehit sin</p>
<p>bargguin gos dát lea lunddolaš ja sávahahtti.</p>
<p>5.4 Máddodatmihttomearri ja čivggaid goziheapmi</p>
<p>Norggas galget jahkásaččat leat 65 čivgama albasiin, getkkiin 39 čivgama, guovžžain 15 čivgama ja gumppiin 3 čivgama. Dát našuvnnalaš máddodatmihttomearri juhkkojuvvo daid iešguđege regiovnnade. Davábealde Hedemárkku eai galgga leat gumppet. Norggas galget doalahuvvot 850- 1200 lálli goaskinbára.</p>
<p>Ođđa máddodatmihttomearit berrejit sohppojuvvot daidda iešguđege boraspirenáliide. Sámediggeráđđi árvvoštallá dili balddihahtti jus go regionálalaš máddodatmihttomearit juksojuvvojit, de vahátlogu govva boazodoalus ii rievdda. Sámediggeráđđi árvvoštallá ahte dás lea oktavuohta dainna go eai gávdno rievttes logut čivgamiin dáin iešguđege boraspiriin. Jus máddodatmihttomeari goziheami logut leat unnibut go duohtavuođas leat boraspiret, de šaddá boasttu govva gaskkal boraspiriid ja elliid mat guhtot.</p>
<p>Sámediggeráđi vuoruheamit:  Ođđa našuvnnalaš máddodatmihttomearit galget jođáneamos lági mielde sohppojuvvot mat leat vuollelis otná mihttomeari.</p>
<p>Oažžut buoret gova olles boraspiremáddodagas nu ahte hálddašeapmi čađahuvvo duohta</p>
<p>loguid vuođul mii guoská čivgamiid lohkui dáin iešguđege boraspirenálliin.</p>
<p>5.5 Boraspirevahágiid eastadeapmi</p>
<p>Boazodoalloealáhusas leat hástalusat boraspiriiguin mat eará ealáhusain eai leat maiguin sáhttá buohtastahttit iežas. Boazu lea erenoamáš váravuloš boraspiriide, go lea áidna ealli mii guohtu meahcis birra jagi ja dan birgenláhki lea ollislaččat sorjavaš luonddu diliide. Eai gávdno galle beaktilis vaháteastadeaddji doaimma boazodoalus, ja doaimmat main livččii ávki, gáibidit ollu resurssaid, ja rihkkot árbevirolaš doaibmamálle. Dás namuhuvvojit dat njeallje eanemus heivvolaš easttadeaddji doaimma mat leat áigeguovdilat boazodollui. 1) Go guohtuneatnamat leat gáržžiduvvon, de lea ráddjejuvvon man ollu sáhttá geográfalaččat sirret bohccuid ja boraspiriid geahpidan dihte boraspirevahágiid (sirddášit ealuid). Dát boahtá das go dábálaš servodatovdáneapmi lea čuohcan boazodoalu areálaide ja gáržžidan boazodoalu johtaleami.</p>
<p>Eanaš boazodolliide eai gávdno areálat gosa sirdet ealu, go areálat leat juhkkojuvvon siiddaide/ orohagaide. 2) Vel eanet guođohit ealu lea okta doaimmain mii sáhttá easttadit boraspirevahágiid, muhto dasa gáibiduvvojit ollu resurssat. Muhtin diliin i goitge leat ávki eambbo guođohit. Jus boazodolliid mihttomearri lea ahte eallu bissu, de ferte guođoheaddji leat vuosttabealde ealu, muhto geatki ja albbas bargaba álo mieđabealde. Dáinna lágiin leat boraspiriin buorit vejolašvuođat lahkonit ealu ovdal go sii hakset boraspiriid. Eará dilli goas lea váttis, lea go eatnamat leat dakkárat (omd. rámššut) ahte eallu ferte bieđgguid guohtut, dalle lea measta veadjemeahttun hehttet borasspirevahágiid, vaikko vel lasiha ge guođoheami. Dasa lassin leat soames boraspirešlájat buoremusat bivdit garra dálkin dahje go lea bihkkaseavdnjat (erenoamážit albbas) ja go guođoheaddjit eai leat lahkosis. 3) Eará vejolašvuohta eastadandihti vahágiid lea el- fápmoáiddi geavahit áidut boraspiriid olggobeallái, dát lea leamaš ávkin sávzzaid suddjet boraspiriid vuostá. Jus áidu boraspiriid olggobeallái, de dat mielddisbuktá vel eanet gáržžidemiid guohtuneatnamiin. Jus veardádallá ávkki dán doaimmas, de eanas boazodolliide dát ii leat buorre evttohus. 4) Muhtin áigodagaid , ja erenoamážit guottetáiggi, lea soapmásiidda lihkostuvván unnidit misiid vahátlogu go bibmet áldduid gárddiid siste.</p>
<p>Stuoradikki boraspiredieđáhusa meannudeami oktavuođas dajai Stuoradikki energiija- ja biraskomitea iežaset árvalusas: <em type="italic">Komitea eanetlohku oaivvilda ahte boazodoalu beroštupmái biddjo stuora deaddu boraspiriid hálddašeamis, ja eanetlohku eaktuda jođánis jávkadeami boraspiriin go dat bohtet guohtuneatnamiidda ja dahket vahágiid.</em> Boazodoalloealáhussii lea buoremusat easttadeaddji jus geahpeda boraspiremáddodagaid eanas guovlluin. Dát berre vuosttažettiin dahkkot go dahká liseanssabivddu mearrádusaid álkibun ja go oahpaha ođđa bivdiid, ja maid oččodit bivdiid bivdit boraspiriid bivdoeari siskkobealde. Berre maid šaddat álkit beassat báhčit vahátelliid, nu ahte ii dárbbat ovdalgihtii ohcat bivdinlobi.  </p>
<p>Sámi vuoigatvuođalávdegoddi lea guorahallan SP artihkkala 27 ja boraspiret NOU:s 2007:13 Ođđa Sámeriekti: <em type="italic">Artihkal 27 buktá maid láidesteami dasa movt stáhta sáhttá geavahit iežas hálddašanválddi árbevirolaš álgoálbmotguovlluin: Earret eará boahtá dát leat okta momeanta boraspirehálddašeamis, nu ahte sáhttá garvit ahte boraspire lohku šaddá nu allat ahte ovdamearkka dihte ii sáhte joatkit boazodoaluin osiin otná boazodoalloguovlluin. </em> </p>
<p>Eiseválddit leat maŋimus jagiid áŋgiruššan lasihit eastadeaddji ja riidováidudeaddji doaimmaid. Sámediggeráđđi oaidná dárbbašlažžan ahte eiseválddit vuoruhit dákkár doaimmaid maiddái boahtteáiggi boraspirepolitihkas, ja ahte hálddašanorgánat dialogaid bokte ealáhusain gávdnet doaimmaid mat devdet ulbmila eastadit boraspirevahágiid buoremus lági mielde. Mii guoská giččuid unnideami doaibmabijuide de lea jurdda rievdadit heajos guottuid boraspiriide ja dáinna lágiin unnidit riidodási guovlluin gos leat eallit mat guhtot. Sámediggeráđđi áigu evttohit ahte lasiha fokusa guottuidduddjonbargui olahan dihte ipmárdusa vuođđoealáhusaid dárbbuide guovlluin gos leat boraspiret ja maid olahit dohkkeheami vuođđoealáhusa ávkkis ealáhussan. Sámediggeráđđi váivašuvvá go boazodoalloealáhus mediaid bokte jahkásaččat sivahallojuvvo skelbmošeame vahátloguiguin. Dát lea ipmirdahtti stuora noađđin boazodoalloealáhussii.  Dát mediaovdanbuktimat leat jahkásaš almmuheamit buhtadusain boazodollui boraspirevahágiid ovddas. Riikka dásis lea boazodoallu maŋimus jagiid dieđihan vahágiid gitta 60 000 bohcco rádjái main sullii 30 %  leat ožžon buhtaduvvon. Sámediggeráđđi atná buorrin go ođđaset dutkamat duođaštit ahte boraspiret váldet ollu eanet bohccuid go ovdal leat jáhkkán. Sámediggeráđđi lea dan oaivilis ahte guoskevaš eiseválddit ja hálddašanorgánat fertejit  hilgut mediaovdanbuktimiid mat leat dahkkon boasttu vuođu nala.</p>
<p>Eanandoalus ja boazodoalus leat goappašagain stuora boraspirevahágat. Ovddasteaddjit dán guovtti ealáhusas berrejit ohcat ovttasbarggu čoavdin dihte oktasašhástalusaid otná boraspirehálddašeami oktavuođas.</p>
<p>Sámediggeráđi vuoruheamit:  Boraspirelogu ferte unnidit guovlluin gos leat stuora boazo- ja eará elliidmassimat.</p>
<p>Beaktileabbon dahkat njuolggadusaid mat regulerejit bivddu.</p>
<p>Movttidahttit bivdui ja oahpahit ođđa bivdiid.</p>
<p>Bidjat eanet searaid eastadeaddji doaibmabijuide unnidan dihte boraspirevahágiid.</p>
<p>Riidoeastadeaddji doaibmabijut galggaše buorebut sisttisdoallat mihttu oažžut buoret ipmárdusa boazodoalu hástalusaide boraspireguovlluin, ja oažžut dohkkeheami ávkkis min vuođđoealáhusas.</p>
<p>Guoskevaš eiseválddit ja hálddašanorgánat berrejit šaddat viššaleappot</p>
<p>guottuidduddjonbarggus boazodoalu hástalusaid birra boraspireguovlluin.</p>
<p>5.6 Buhtadus masson bohccuid ovddas gáhttejuvvon boraspiriide</p>
<p>Ii leat dohkálaš ahte lea nu stuora erohus gaskkal boazodoalu logu vahágiin ja buhtaduvvon logu gaskka. Ealáhusa logut čájehit ahte vahátlohku lea lassánan maŋimus jagiid miehtá riikka. Jagiid 2003- 2008 rádjái buhtaduvvo 22- 29 % ollislaš boraspirevahágiin miehtá riikka (gáldu: boazodoalu oppalašrehketdoallu skábmamánnu 2008). Tendeansa čájeha ahte lea leamaš ja lea ain, lassáneaddji váttisvuohtan boazodollui, mii ii galggaše čovdojuvvot buhtadusortnegiid bokte.</p>
<p>Stuorimus váttisvuohtan otná buhtadusortnegis lea duođaštusgáibádus mii lea vuođđun buhtadusmihtádussii. Boazodoallit oidnet dáid gáibádusaid badjelmearálažžan maid lea váttis deavdit. Gávdnat juohke ovtta ráppi stuora guovlluin iešguđetlágan eatnamiin lea measta veadjemeahttun ieš alddis, biegga ja muohta dávjá jávkadit buot luottaid ja gokčet ráppiid, geatki ja albbas láveba čiehkat bivddáhasa ja rábbeborrit borret ráppiid jođánit ja dan sivas šaddá veadjemeahttun dadjat man sivas boazu lea jápmán. Vaikko čađat guođoha ja eambbogat dahket dan, de sáhttá goitge leat váttis duođaštit boraspirevahága nu go láhkaásahus vahátbuhtadusa ovddas gáibida. Duođaštangáibádus ii  leat heivehuvvon dakkár ealáhussii go boazodoallu iežas eavttuiguin. Buhtadusnjuolggadusat eai govčča duohta vahágiid mat ealáhusas leat boraspiriid geažil.</p>
<p>Govva/foto: Steinar Storelv</p>
<p>Lea dárbu jođáneamos lági mielde ođđasit dárkkistit njuolggadusaid, vai  mihtádusat leat duohta vahágiid vuođul. Sámediggeráđđi oaivvilda ahte duođaštangáibádus lea stuora sivvan dan erohussii gaskkal loguid maid boazodoallu dieđiha ja logu man ovddas ožžot buhtadusa. Jus eai gávdno čielga sivat dáidda massimiidda, omd. buozanvuođat dahje luondduvahágat, de berrejit buhtadusat speadjalastit buorebut vahátlogu go odne dahket.</p>
<p>Sámediggeráđi vuoruheamit:  Sámediggi áigu bargat dan nala ahte buhtadusmihtádusat rievdaduvvojit nu ahte duohta vahágat buhtaduvvojit.</p>
<p>6 Ođđa ealáhusat</p>
<p>Lea  jáhkehahtti ahte gávdnojit minerálaresurssat soames guovlluin maid sámi boazodoallu geavaha. Geasuheaddji márkan minerálaide buktá beroštumi háliidit bohkat dáid gávdnosiid. Dán oktavuođas háliida Sámediggeráđđi oažžut minerálalága mii vuhtiiváldá boazodoalu doaimmahanvuođu ja eará sámi ealáhusaid ja beroštumiid, muhto seammás dakkár lága mii ii olgguš vejolašvuođa ávkkástallat minerálaresurssaiguin sámi guovlluin. Vealtameahttun eaktu dasa ahte dákkár minerálaláhka addá dákkár ovdáneami lea ahte dat goziha sámi vuoigatvuođaid álbmotrievtti mielde, vai dasa addojuvvo dárbbašlaš einnosteapmi ja mii deattuha boazodoalu dárbbuid ja guoskevaš sámi beroštumiid.</p>
<p>Sámediggeráđđi lea positiiva ođđa ollislaš  ja čohkkejuvvon láhkaásahusa hálddašeapmái ja geavaheapmái minerálaresurssain. Muhto jus láhka galgá láhčit dilálašvuođa servodatlaš dohkálaš ávkkástallama minerálaresurssain, de lea áibbas dárbbašlaš ahte láhka maid ollislaččat goziha sámi vuoigatvuođaid ja beroštumiid. Dálá láhkaevttohus, mii lea ovddiduvvon Stuoradiggái  meannudeapmái 2009 giđa, ii gozit sámi vuoigatvuođaid ja beroštumiid doarvái bures, gč. Sámedikki mearrádusa áššis 47/ 08 Minerálaláhka.</p>
<p>Sámi guovllut leat oassin govas mii čájeha našuvnnalaš ja máilmmiviidosaš mátkkoštanealáhusa mii aivve stuorru. Dát buktá sihke vejolašvuođaid ovdánahttit sámi boazodoalu nala huksejuvvon mátkkoštanealáhusa, muhto maid áitagiid areálasisabahkkemiidda guohtuneatnamiin.</p>
<p>Mátkkoštanealáhus lea guovddáš oassi Sámedikki árvoháhkanprográmmas lotnolasealáhusaide ja sámi mátkkoštanealáhusas. Dán prográmma čađa lea Sámediggi ožžon vejolašvuođa ovdánahttit mátkkoštanealáhusa sámi guovlluin sámi eavttuiguin. Lotnolasealáhusat main leat mátkkoštandoaimmat ja smávva biebmobuvttadeapmi leat doaimmat maid Sámediggeráđđi vuoruha garrasit.</p>
<p>Ovttastahttin duoji ja boazodoalu lea stuora oassin mátkkoštanealáhusas sámi guovlluin. Sámediggi ovttas duodjeorganisašuvnnaiguin čađaha šiehtadallamiid jahkásaš ealáhusšiehtadusa gos ulbmil lea ovdánahttit duoji ealáhussan mii lea eanet gánnáhahtti. Sámediggeráđđi áigu ain bargat dan nala ahte láhčit buoret dili ovdánahttit boazodoalu nala huksejuvvon mátkkoštanealáhusa duodješiehtadusa ja árvoháhkanprográmma bokte lotnolasealáhusaide. Dasa lassin berre ovttasbargu eará regionálalaš beliiguin nannejuvvot, earret eará Innovašuvdna Norgga boazodoalu árvoháhkanprográmma bokte. Mátkkoštanealáhusa áŋgiruššan sámi eavttuiguin fátmmasta ehtalaš dohkálaš gaskkusteami sámi kultuvrras. Sámi mátkkoštanealáhusa áŋgiruššan lokte maid dábálaš máhtu ja buvttadannávcca sámi mátkkoštanealáhusas.</p>
<p>Sámediggeráđi vuoruheamit:  Veahkehit dasa ahte vejolaš minerálabohkan dahkko eavttuiguin mat sihkkarastet doarvái vuođu ain joatkit boazodoaluin ja ahte eará sámi beroštumit gozihuvvojit.</p>
<p>Sámediggeráđđi bidjá iežas mátkkoštanealáhusa politihkas vuođđun áŋgiruššama sámi</p>
<p>eavttuiguin mat fátmmastit ehtalaš gaskkusteami sámi kultuvrras. Sámediggeráđđi áigu ain bargat dan nala ahte láhčit buori dili ovdánahttit boazodoalu nala huksejuvvon mátkkoštanealáhusa duodješiehtadusa bokte ja árvoháhkanprográmma bokte lotnolasealáhusaide.</p>
<p>7 Sámedikki rolla boazodoalus</p>
<p>7.1 Konsultašuvnnat ja šiehtadallamat</p>
<p>Sámedikki váldi boazodoalloáššiin doaimmahuvvo konsultašuvnnaid bokte stáhtalaš eiseválddiiguin. Viidáset nammada Sámediggi ovtta viđa mielláhtus regionálalaš boraspirelávdegottiide  guovlluin gos leat sámi ealáhusberoštumit. Sámediggi nammada maid unnitlogu mielláhtuin boazodoalu árvoháhkanprográmma stivrii, guovllustivrraide ja boazodoallostivrii. Sámediggeráđđi oaivvilda ahte Sámedikki nammadanváldi boazodoalu stivrenorgánaide ii leat dohkálaš iige deavdde vuoigatvuođa nannet iežas vuoruhemiid gč. ILO konvenšuvnna nr. 169 7. artihkkala, ja doaimmahit doarvái iešmearrideami SP 1. artihkkala mielde ja álgoálbmotjulggaštusa artihkkaliid 3 ja 4 mielde.</p>
<p>Nu go ovdalis namuhuvvon de lea Sámediggeráđđi dan oaivilis ahte Sámediggi berre nammadit eanetlogu mielláhtuin guovllustivrraide. Viidáseappot berre Sámediggi friddja viiddidit nammadanválddi regionálalaš boraspirelávdegottiide guovlluin gos leat sámi ealáhusberoštumit. Lasihuvvon nammadanválddis boazodoalu árvoháhkanprográmma stivrii lea maid vealtameahttun dadjamuš.</p>
<p>Okta deháleamos arenain boazodoalu ovdánahttimii ja rámmaeavttuide leat boazodoallošiehtadusa jahkásaš šiehtadallamat gaskkal Norgga boazosápmelaččaid riikkasearvvi (NBR) ja eanandoallo- ja biebmodepartemeantta. Boazodoalu váldošiehtadus mearrida šiehtadallamiid ja addá NBR:ii šiehtadanválddi. Ovdal dáid boazodoallošiehtadallamiid ovddida Sámediggi iežas mearkkašumiid ja oassálastá áicin šiehtadallamiid vuolde. Sámediggeráđđi sávvá Sámediggái eanet válddi váikkuhit departemeantta fálaldaga boazodollui. Dán oktavuođas berreba Sámediggi ja departemeanta konsulteret stáhta geavatlaš čađaheami iežas álbmotrievttalaš geatnegasvuođaid konsulteret sápmelaččaiguin álgoálbmogin. Sámediggeráđđi deattuha ahte konsultašuvnnat dušše guoskkahit departemeantta fálaldahkii šiehtadusas. Sámedikkis  mii lea sápmelaččaid álbmotválljejuvvon orgána lea ovddasvástádus sihkkarastit servodatovdáneami sámi guovlluin seammás go lea maid ovddasvástádus boazodoalu beroštumiide ja ovdánahttinvejolašvuođaide. Sámediggeráđđi oaivvilda ahte Sámedikkis galgá leat váikkuhanfápmu rámmaide ja eavttuide maid stáhta fállá ealáhussii.</p>
<p>Sámediggeráđđi oaivvilda ahte lea dehálaš ahte boazodoalu váldošiehtadus dárkkistuvvo nu ahte dat speadjalastá álbmotrievttalaš ovdáneami, dása gusket ILO konvenšuvdna 169 6. ja 7. artihkkalat, ja álgoálbmotjulggaštusa 18. ja 19. artihkkalat, gč. 3. ja 4. artihkkaliid. Dáid mearrádusaid vuođul lea Sámedikkis riekti oažžut buot dieđuid ja oassálastit buot dásiin mearridanproseassas, ja galgá beassat addit iežas ovdagihtii dieđihuvvon miehtama evttohusaide doaimmaide ja ekonomalaš rámmaide ja ahte sin oaidnu ja guorahallamat ovdanbohtet das mii geigejuvvo eará departemeanttaide ja proposišuvnnas Stuoradiggái.</p>
<p>Doaibmi váldošiehtadus ii gozit doarvái ovttadássásašvuođa beliid gaskkas nu go álbmotriekti eaktuda. ILO konvenšuvdna 169 6. artihkal eaktuda ahte šiehtadallamat: [....] <em type="italic">galget čađahuvvot buriin mielain [….] ja dainna mihttuin ahte olahit ovttamielalašvuođa</em> [...], ja álgoálbmotjulggaštusas 19. artihkkalis čuožžu ahte ráđđádallamat galget čađahuvvot <em type="italic"><span type="quote">“guoskevaš álgoálbmogiiguin sin iežaset ovddasteaddji institušuvnnaiguin sihkkarastindihti ahte sii friddja vuođul leat addán iežaset dieđihuvvon miehtama ovdal go stáhta mearrida ja čađaha lágaid dahje hálddahuslaš doaibmabijuid main sáhttá leat mearkkašupmi sidjiide.”</span> </em> ILO konvenšuvdna 169 7.artihkkalis čuožžu viidáseappot ahte álgoálbmogiin lea vuoigatvuohta mearridit vuoruhemiid ja ovdánahttinproseassaid badjel ja nu guhkás go lea vejolaš doaimmahit dárkkisteami iežaset ekonomalaš, sosiálalaš ja kultuvrralaš ovdáneamis. Dát lea positiiva vuoigatvuohta mii álgoálbmogiin lea, ja mii manná viidábut go konsulterengeatnegasvuohta ILO 169 6. artihkkala mielde, ja mii mielddisbuktá ahte ferte bidjat vuođđun ahte stáhta lea geatnegahtton gávdnat oktasaš čovdosiid áššiide mat earret eará guoskkahit iežas ekonomalaš ovdáneami. </p>
<p>Nu go váldošiehtadus hábme boazodoallušiehtadallamiid de ii dávis dat geatnegasvuođaiguin mat leat ILO 169 6. ja 7. artihkkalis, ii ge álgoálbmotjulggaštusa 18. ja 19. artihkkaliiguin. Váldošiehtadusa 9. § čuožžu ná: Jus šiehtadallamat bisánit de ovddida stáhta, Eanandoallodepartemeanta bokte, iežas vuođuin Stuoradiggái evttohusaid doaimmaide ja ekonomalaš rámmaide mat galget gustot boahtte šiehtadallanáigodaga. Dát máksá ahte stáhta álgofálaldat biddjo vuođđun ja sáddejuvvo Stuoradiggái jus šiehtadallamat bisánit, ja ahte NBR:a oaivilat ja veardádallamat eai čuovo Stuoradiggeproposišuvnnas.</p>
<p>Sámediggeráđi vuoruheamit:  Sámediggeráđđi eaktuda ahte boazodoalu váldošiehtadus dárkkistuvvo nu ahte dat sisttisdollet dárbbašlaš mearrádusaid ahte šiehtadallamat NBR:ain galget čađahuvvot maŋŋil konsultašuvnnaid Sámedikkiin, ja ahte dat čađahuvvojit buoremus ulbmiliin olahandihti ovttamielalašvuođa.</p>
<p>Viidáseappot ferte šiehtadus speadjalastit álgoálbmotjulggaštusa 19. artihkkala mii lea dan</p>
<p>birra ahte sihkkarastá ahte álgoálbmogat friddja addet iežaset diđolaš miehtama ovdal go stáhta mearrida ja čađaha lágaid dahje hálddahuslaš doaibmabijuid main sáhttá leat mearkkašupmi sidjiide.</p>
<p>7.2 Hálddašanmodealla ja boazodoallolága dárkkisteapmi</p>
<p>Maŋimus rievdadeamis boazodoallolágas, oaččui boazodoallu eanet váikkuhanfámu iežaset siskkáldas organiseremis, muhto váilu ain doarvái láhkavuođđu sihkkarastit boazodoalu areálaid. Sámediggeráđđi bidjá fuomášupmái ahte ain dárkkistit boazodoallolága maid lea mihttun Eanandoallo- ja biebmodepartementii mas lea bajimus ovddasvástádus boazodollui. Ot.prp. nr 25 8. Kapihttalis veardádallá departemeantta ahte: <em type="italic">Go Sámi vuoigatvuođalávdegoddi ovddida evttohusa, de áigu departemeanta guorahallat ođđasis gažaldaga mii guoská boazodoalloláhkii ja čuovvoleapmi guovlluin mat dán vuorus eai dárkkistuvvo. </em>Sámediggeráđđi oaidná hui dehálažžan ahte ollislaš boazodoallolága bargu biddjo johtui, muhto ipmirda go boazodoallolága areálaoassi ii dárkkistuvvon go vurdet Plánen- ja huksenlága ja Sámi vuoigatvuođalávdegotti II árvalusa. Dattetge lea stuora váilivuohta boazodoallolágas go dat ii sihkkaraste boazodoalu areálaid. Ođđasit dárkkisteapmi boazodoallolágas ferte dán váldit vuhtii ja dávistit álbmotrivttiin ja álbmotrievttalaš ovdánemiin. Láhka ferte buorebut dávistit sámi árbevieruin ja riektejurddašemiin. Sámediggeráđđi oaivvilda ahte dárkkisteapmi lea dehálaš vai boazodoalus mii lea sámi kultuvrii vuođđuduvvon ealáhus leat ceavzilis eavttut boahtteáiggis. </p>
<p>Viidáseappot lea dehálaš Sámediggeráđđái ahte boazodoallolága ulbmilparagráfas lea seamma álbmotrievttalaš standárda go eará áigeguovdilis láhkaásahusain dego omd. Finnmárkolágas. Dan sivas doalaha Sámediggeráđđi iežas sajádaga ahte čuovvovaš sánádat ferte leat boazodoallolága ulbmiliin mielde: <em type="italic">Láhka gusto dáiguin ráddjemiiguin mat čuvvot ILO- konvenšuvnna nr. 169 álgoálbmogiid ja čearddaid birra iešheanalaš stáhtain ja álbmotrievtti njuolggadusaid álgoálbmogiid birra.</em> </p>
<p>Maŋimus dárkkisteami oktavuođas ii meannuduvvon láhkalávdegotti evttohus boahtteáiggi hálddašanmodealla birra.  boazodoallolága ođđa dárkkisteami oktavuođas berre dan sivas maid geahččat boazodoallohálddahusa organiserema. Mihttomearrin ferte leat oažžut dakkár boazodoallohálddašeami mii lea eahpitkeahttá álbmotrievtti gáibádusaid siskkobealde ieš- ja mielmearrideami oktavuođas. Dát adnojuvvo erenoamáš dehálažžan dannego boazodoallu Norggas lea kultuvrii čadnojuvvon sámi ealáhus. Danne lea Sámediggi boazodoallokonsultašuvnnain evttohan ahte berre namuhuvvot lávdegoddi mas leat departemeantta ovddasteaddjit, boazodoallohálddahus,  NBR:a ja Sámedikki ovddasteaddjit ja mii galgá geahčadit prinsihpalaš álbmotrievttálaš ja geavatlaš beliid boahttevaš boazodoallohálddašeamis. Dakkár lávdegoddi ferte árvvoštallat dálá boazodoallohálddašeami ja vejolaččat evttohit ođđa málle. Ođđa málle vuođđun ferte biddjojuvvot ahte boazodoalu mearkkašupmi árbevirolaš sámi ealáhussan ja sámi árbedieđu ja kultuvrra seailluheaddjin dohkkehuvvo. Lávdegottis berrejit leat obmot geain lea álbmotrievttálaš gelbbolašvuohta.  Lávdegoddi berre maid iežas  barggus háhkat viiddes gulahallama boazodoaluin erenoamážit.</p>
<p>Boazodoalu areálavuođus Trollheimenis lea heajut suodjaleapmi go eará areálavuođus sámi boazodoalus. Alimusrievtti duomu mielde 1981 adnojuvvojit Trollheimena boazodoalloguovllut olggobealde sámi boazodoalloguovlluid. Čuovus konklušuvnnas Alimusrievtti duomus 1981:s lea ahte boazodoalu dárbbut areálaide devdojuvvot dušše šiehtadusaiguin eanaeaiggádiiguin dahje jus stáhta bággolonista boazodoallorievtti  boazodoallu Trollheimenis lága vuođul. Sámediggeráđđi ballá areáladili dihte Trollheimenis, ráđđi oaivvilda ahte oanehisáigge láigošiehtadusat (maid soapmásat leat cealkán eret) ja bággolonisteamit gitta 2047 eai sihkkaraste areálavuođu boazodollui doarvái bures. Sámedikki dievasčoahkkin lea skábmamánus 2007 dahkan ovttajienalaš mearrádusa viidáset bargguin boazodoalus Trollheimenis.</p>
<p>Sámepolitihkalaš digaštallamiin maŋimus jagiid lea digaštallojuvvon ahte galgá go Sámediggi váldit badjelasas sámi boazodoalu hálddašeami. Sámediggeráđđi oaidná dan sivas dárbbu ahte lávdegoddi guorahallá ahte lea go Sámediggi rievttes ásahus atnit dán hálddahuslaš ovddasvástádusa. Dát guorahallamat leat dehálaččat sápmelaččaid vejolašvuođaide ja návccaide ieža bidjat vuođu boazodoalu positiivvalaš ovdáneapmái kultuvran ja bearašealáhussan. Sámediggeráđđi áigu deattuhit ahte Sámediggi lea gárvvis váldit badjelasas boazodoalu hálddašeami ovddasvástádusa. Viidáset leat álbmotrievtti prinsihpaid deasta iešmearrideami birra ahte sámi boazodoallu gullá Sámediggái ii ge stáhtii ráđđehusa bokte.</p>
<p>Ovdal Sámediggi sáhttá árvvoštallat váldit bajelasas hálddašanválddi boazodoallolága mielde fertejit vuos muhtin bealit guorahallojuvvot. Álbmotrievtti njuolggadusaid deasta iešmearrideami birra berre namuhuvvon lávdegoddi bidjat viiddis perspektiivva vuođđun ja geahččat stáhta ollislaš juolludemiid sámi ulbmiliidda. 2009:s ledje dát juolludeamit 782 miljovnna ruvnno. Dás hálddaša Sámediggi sullii 334 miljovnna ruvnno. Sámediggeráđi áigumuš lea ahte áiggi mielde berre Sámediggi hálddašit buot juolludemiid sámi ulbmiliidda, dása gullet maid boazodoalu hálddašeami juolludeamit.  Dát áigumuš vuolgá jurdagis ahte Sámediggi lea sámi searvevuođa hálddašeaddji. Ruhtadeapmi sámi doaimmaide ferte buorebut doaibmat sámi servodatoktavuođas. Go Sámediggi lea álbmotválljejuvvon orgána sámi almmolašvuođas, de lea prinsihpalaččat eanemus riekta ja iešmearridanrievtti mielde ahte lea Sámediggi mii bidjá ekonomalaš eavttuid sámi servodatovdánahttimii.</p>
<p>Dákkár ovdáneapmi Sámedikki hálddašanválddis mearkkaša ahte jahkásaš rámmaeavttut moanat sámi servodatsurggiide juhkkojuvvo Sámedikkis. Dán oktavuođas deattuha Sámediggeráđđi ahte ovdal dákkár hálddašanovddasvástádus sirdojuvvo Sámediggái fertejit duohta bušeahttakonsultašuvnnat dahje bušeahttašiehtadallanprosedyrat gaskkal Ráđđehusa ja Sámedikki leat ásahuvvon. Riekti iešmearrideapmái eaktuda earret eará ahte okta álbmot friddja sáhttá mearridit ja ovddidit iežas ekonomalaš, sosiálalaš ja kultuvrralaš ovdáneami birra. Dán oktavuođas lea álgoálbmogiid rievttis konsulterejuvvot vealtameahttun mearkkašupmi vai geavatlaččat sáhttá čađahit muhtin muddui iešmearrideami. Duohta bušeahttašiehtadallamiid dahje –konsultašuvnnaid haga leat Sámedikkis ja sámi álbmogis unnán vejolašvuođat váikkuhit bušeahttarámmaide dáin dehálaš servodatsurggiin main dás lea sáhka.</p>
<p>Seamma ládje gáibida álbmotriekti, dása gullet ILO 169 6. ja 7. artihkkalat, ja álgoálbmotjulggaštusa 19. artihkal, gč. 3. ja 4. artihkkaliid, ahte Sámediggi galgá konsulterejuvvot sihkkarastindihti ahte addojuvvo dieđihuvvon miehtan áigeguovdilis rievdademiide boazodoallolágas. Dása gullá maid gažaldat ahte gii lága mielde lea rievttes váldi. Nu guhkás go lea áigeguovdil ahte lea Sámediggi mii lea eiseváldeorgána boazodoallolága mielde de ferte dát mearriduvvot lága bokte, ii ge láhkaásahusa bokte, juoga mas lea oktavuohta Sámedikki iešheanalaš virggiin (gč. raportta geigejuvvon cuoŋománu 27. b. 2007- Sámedikki formálalaš virgi ja bušeahttaprosedyrat, kap. 6. 1. 3).</p>
<p>Sámediggeráđi vuoruheamit:  Sámediggeráđđi áigu gáibidit ahte jahkásaš cealkámušat boazodoallošiehtadussii molsojuvvojit konsultašuvnnaiguin gaskkal departemeantta ja Sámedikki stáhta fálaldahkii boazodoallošiehtadallamiidda. Sámedikki dievasčoahkkin mearrida bajimus vuoruhemiid Sámedikki bealis konsultašuvnnaide.</p>
<p>Sámedikkis berre leat váikkuhanfápmu rámmaide ja eavttuide maid stáhta fállá boazodollui.</p>
<p>Sámediggeráđđi áigu váikkuhit dasa ahte mannojuvvo čađa buot dehálaš lágaid dainna ulbmilin ahte sihkkarastit boazodoalu riektevuođđu laktojuvvo láhkamearrádusaide.</p>
<p>Sámediggeráđđi áigu Eanandoallo- ja biebmodepartemeanttas bivdit ahte dárkkisteapmi álggahuvvo mii guoská boazodoallolága mearrádusaide areálahálddašeamis, álbmotrievttalaš dárkilvuohta lága ulbmilin, boahtteáiggi modealla hálddašeamis, boazodoalu buhtadusortnegiidda maid siidda/ orohaga bohccot leat dahkan, ahte Trollheimena areálat váldojuvvojit mielde boazodoalloláhkii, ja eará diliid mat cuiggoduvvojit Sámi vuoigatvuođalávdegotti II:s.</p>
<p>Sámediggeráđđi áigu bargat dan nala ahte vuođđuduvvo lávdegoddi mas leat ovddasteaddjit stáhta eiseválddiin, NBR:s ja Sámedikkis geat galget geahččat daid álbmotrievttalaš, prinsihpalaš ja geavatlaš beliid boahtteáiggi boazodoalu hálddašeami organiseremis. Lávdegottis berre leat viiddis perspektiiva gos ulbmil lea oažžut hálddašeami mii lea álbmotrievtti gáibádusaid mielde iešmearrideapmái, ja mii váldá vuhtii stáhta ollislaš ekonomalaš juolludemiid sámi doaimmaide.</p>
<p>Sámediggeráđđi áigu čuovvolit barggu bušeahttašiehtadallamiid gažaldagas ráđđehusaiguin.</p>
<p>8  Ekonomalaš ja hálddahuslaš váikkuhusat</p>
<p>Sámediggeráđi govviduvvon doaimmat dán dieđáhusas mielddisbuktet mealgat ekonomalaš ja resurssalaš váikkuhusaid. Sámediggeráđđi lea aŋkke geahččalan hábmet dieđáhusa realisttalaš doaimmaiguin ekonomalaš ovdáneami oktavuođas. Dieđáhusas árvaluvvo praktihkalaš ja politihkalaš čuovvoleapmi guovddáš áššiin boazodoallopolitihkas. Muhto jus dát galgá vejolažžan šaddat de ferte Sámedikki bušeahttarámma lasihuvvot. Dán oktavuođas lea mearrideaddji dehálaš ahte ásahuvvojit bušeahttakonsultašuvdna- dahje bušeahttašiehtadallanprosedyrat gaskkal Ráđđehusa ja Sámedikki.</p>
<p>Sámediggi lea evttohan eanet konsultašuvnnaid eanandoallo- ja biebmodepartemeanttain rievdademiid birra;  boazodoallolágas,   boazodoallošiehtadallamiin,   rekrutteremiin nissoniid ja mánáid boazodollui,   orohagaid resurssain   ja boazodoalu dábálaš areálagáhttemis, dása gullá maid háhkat ollislaš váikkuhusanalysa</p>
<p>guohtuneatnamiid massimis, dispenserenortnegiid rievdadusain ja ođđa reaidduid čoavdit soahpameahttunvuođaid.  Sámediggi áigu maid oažžut sadjái dialoga guoskevaš orohagaiguin unnidandihti boazologu gos dasa lea dárbu. Sámediggeráđđi oaivvilda ahte ollis boazodoallolága bargguin, ferte boazodoallorievtti sisdoallu čielggaduvvot ja čilgejuvvot lagabui.</p>
<p>Viidáset lea Sámediggeráđđi evttohan lasi nammadanválddi Sámedikki bealis boazodoalu stivrenásahusaide, boraspirelávdegottiide ja VSP:a boazostivrii. Ovdalis namuhuvvon vuoruheamit buktet lassi geavatlaš ja politihkalaš álgaga Sámediggeráđi boazodoalu   bargguin. Váikkuhussan gáibiduvvo gievruduvvon gelbbolašvuohta Sámediggái. Evttohuvvon vuoruheamit buktet ieža lassi gelbbolašvuođaloktema ja ollislaččat lassibarggu Sámediggái mii lea ruhtasturrodaga mielde sullii 1,2 miljovnna ruvnnos 2,4 miljovnna ruvnno rádjái. Dasa lassin dárbbašuvvo hálddahuslaš nannema vai gokčá bargguid maidda dál juo leat unnán resurssat.</p>
<p>Sámi allaskuvlla ovdáneami čielggadanbargguid fertejit gokčojuvvot departemeanttas.</p>
<p>Sámediggi lea nu go ovdalis namuhuvvon boazodoallolága birra konsultašuvnnain bivdán ahte vuođđuduvvo lávdegoddi mii galgá guorahallat ođđa hálddašanmodealla boazodollui. Dán oktavuođas sávvá Sámediggeráđđi ahte lávdegoddi oaidná Sámedikki bajimus hálddašaneiseváldin. Viidáset lea Sámediggeráđđi ávžžuhan ahte dát gehččojuvvo ollislaš juolludemiid oktavuođas sámi doaimmaide. Jus Sámediggi áiggi mielde váldá badjelasas hálddašeami dáin servodatsurggiin mielddisbuktá dát stuora hálddašangoluid. Lea dehálaš deattuhit ahte dát lassigolut fertejit gehččojuvvot vejolaš bušeahttašiehtadallamiid oktavuođas gaskkal Ráđđehusa ja Sámedikki.</p>
<p>Sámediggeráđđi áigu vuos vuordit guorahallamiid dán oktavuođas ja vuordit lávdegotti konstituerema ja válddi hábmema.</p>
</body></document>