<document xml:lang="sme" id="no_id">
  <header>
    <title>Sámedikki bušeahtta 2015</title>
    <genre code="admin"/>
    <author>
      <unknown/>
    </author>
    <year>2014</year>
    <wordcount>23656</wordcount>
    <conversion_status type="standard"/>
    <availability>
      <free/>
    </availability>
    <origFileName>http://samediggi.no/content/download/6591/60885/version/1/file/Sametingets+budsjett+2015+-+Vedtatt+5.12.2014+-+nordsamisk.pdf</origFileName>
    <parallel_text xml:lang="nob" location="sametingets_budsjett_2015_-_vedtatt_5.12.2014_-_norsk.pdf"/>
    <metadata>
      <uncomplete/>
    </metadata>
    <version>XSLtemplate $Revision$; file-specific xsl  Revision; common.xsl  $Revision: 154948 $; </version>
  </header>
  <body>
    <p>Álggahus</p>
    <p>Sámediggeráđđi ovddida juohke čavčča evttohusas Sámedikki bušeahttan čuovvovaš jagi várás, dál jahkái 2015. Bušeahttaevttohusa meannudit Plána- ja finánsalávdegoddi ja dievasčoahkkin. Bušeahtas ovddiduvvojit ekonomalaš ja politihkalaš rámmaeavttut čuovvovaš jagi politihka ja doaibmabijuid várás.</p>
    <p>Bušeahtas jahkái 2015 leat iešguđege politihkkasurggiid mihttomearit, doaibmabijut ja vuoruheamit maid Sámedikki eanetlohku oaivvilda leat deaŧalaččat sámi servodaga deaŧaleamos dárbbuid goziheapmái 2015:s.</p>
    <p>Sámedikki bušeahtta lea lassánan jahkásaččat jagi 1989 rájes. Dattetge lea oassi stáhtabušeahtas mii juolluduvvo sámi ulbmiliidda dađistaga unnon go buohtastahttá juolludusaiguin eará servodatsurggiide. Danne lea sivva čuoččuhit ahte rámmaeavttut sámi servodatovddideapmái fuotnánit stuorraservodaga ja majoritehtakultuvrra ektui.</p>
    <p>Álbmogin leat mis dattetge seamma vuordámušat sámi servodaga ovdáneapmái, go muđui servodagas leat norgga stuorraservvodaga ja norgalaš kultuvrra ja dárogiela ektui. Dat mearkkaša dan ahte Sámedikkis áiggi mielde lea unnit ja unnit vejolašvuohta buktit dakkár čovdosiid ja doaibmabijuid mat dávistit sámi servodaga dárbbuide ja vuordámušaide, jos dát ovdáneapmi ii rievddaš.</p>
    <p>Sámedikki juolludusat addet bohtosiid. Min juolludusat kultuvrii leat vuođđun vásihusaide ja identitehtii, bargosajiide ja ealáhusaide. Evaluerenraporta sámi kulturealáhusaide maid dutkanvuođđudus NORUT (2012) almmuhii čájeha ovdamearkka dihte ahte barggolašvuohta davvinorgga kulturealáhusain lea lassánan 33 proseanttain jagi 2002 rájes, ja ahte ahtanuššan árbevirolaš sámi guovlluin lea buoret go riikkas ja riikaoasis muđui.</p>
    <p>Váldosisdoallu</p>
    <p>Sámediggi nanne áŋgiruššama oahpahusas ja oahpporesurssaid ovddideamis mánáide ja nuoraide vuođđoskuvllas ja joatkkaskuvllain. Digitála ja báberoahpporesurssat leat ollu jagiid leamaš stuorra hástalussan sámi mánáide ja nuoraide. Ovttaárvosaš skuvlafálaldat lea vealtameahttun deaŧalaš ovttaskas olbmo vejolašvuođaide viidáseappot eallimis, ja sámi ja norgalaš servodaga ovddideapmái.</p>
    <p>Sámediggi háliida nannet sámi museaid rámmaeavttuid, ja dieinna lágiin eastadit fuones ovdáneami</p>
    <p>dán sámi suorggi oasis nugo dat vásiha go buohtastahttá ahtanuššama norgalaš museasuorggis. Min mielas lea deaŧalaš ahte sámi kulturárbi váldojuvvošii eret kealláriin ja rájuin, ja buktojuvvošii eanaš olbmuid olámuddui.</p>
    <p>Sámediggi nanne sátnegirjjiid, sátnelisttaid ja eará giellaprošeavttaid ovddidanbarggu 2015:s, ja deattuha erenoamážit sámegielat girjjálašvuođa ovddideami. Sámediggi háliida ain nannet mearrasámi giella- ja kulturovddideami. Sámediggi oaidná dárbbu čielga áŋgiruššamii giellaprošeavttain mat vuhtiiváldet mearrasámi kultuvrra ja giela, ja doaimmaid mat ealáskahttet giellageavaheami ja ásahit eanet giellaarenaid mearrasámi guovlluin.</p>
    <p>Álgoálbmotkonferánsa Áltá 2013 ja ON generálačoahkkima álgoálbmogiid máilmmikonferánsa (WCIP 2014) leat leamaš dehálaš álgoálbmotvuoigatvuođaid ovdáneamis globála dásis ja dáid vuoigatvuođaid dohkkeheamis našunála dásis.  Sámediggi áigu ain váikkuhit dasa ahte álgoálbmogiid vuoigatvuođat , nu go leat čállon earret eará ON álgoálbmotjulggaštussii, váldojit atnui. Sámediggi oaidná ahte loahppadokumeantta sisdoallu WCIP 2014 ferte dahkkot dovddusin  siviila sámi servodahkii, sámi organisašuvnnaide ja institušuvnnaide, ja ahte stáhtain lea erenoamáš ovddasvástádus váikkuhit ekonomalaččat duohtandahkamii mihttomeriid mat leat loahppadokumeanttas.</p>
    <p>Sámediggi oaidná ahte suohkanreforbma, mas vejolaččat časket oktii suohkaniid, sáhttá ollu váikkuhit sámi bálvalusfálaldagaide ja birgenláhkái riika sámi álbmogii. Sámedikki mielas suohkanreforbmas galgá leat erenoamáš ulbmilin nannet sámi giela ja kultuvrra suohkaniin. Giellalávdegoddi maid ráđđehus vuođđudii 2014:s sáhttá veahkkin loktet stáhtusa sámi gielas ja nannet sámi bálvalusfálaldagaid suohkaniin.</p>
    <p>Sámediggi oaidná stuora hástalusaid árktalaš eanadoalus, erenoamážit das mii guoská nuoraid ja nissonolbmuid rekruteremis eanadollui. Sámediggi háliida ain nannet sámi vuođđoealáhusaid ja meahcástanealáhusaid rámmaeavttuid. Sámediggi áigu nannet ja ovddidit Sámedikki ealáhusdoarjjaortnegiid, nu ahte dat váikkuhit máŋggabealat ealáhusaide sámi guovlluin. Sámi lotnolas- ja meahcástanealáhusat leat dan duohken ahte Sámediggi ain doarju dáid ealáhusaid dehálaš kulturguoddin min servodagas. Sámediggi oaidná ahte ráđđehus maŋŋil šiehtadallamiid, lea vuolidan oktiibuot 6 miljovnna juolludemiin Sámediggái boazodoallo- ja eanadoallošiehtadusa bokte. Sámediggi áigu rahčat dan nala ahte vuođđoealáhusaid rámmat lassánit.</p>
    <p>Rámmaeavttut</p>
    <p>3.1 Árvovuođđu</p>
    <p>Sámediggi lea sámi álbmoga álbmotválljejuvvon parlameanta Norggas. Dan bokte sihkkarastit ja</p>
    <p>ovddidit mii álbmogin ja álgoálbmogin min giela, kultuvrra ja servodateallima.</p>
    <p>Sámediggi lea demokráhtalaš gaskaoapmi sámiid iešmearrideamis ja ávkkálaš ja dárbbašlaš bálvalusaid ja fálaldagaid ovddideamis sámi álbmoga várás. Sámediggi lea sámiid sáhkaguoddi</p>
    <p>nationála dásis ja riikkaidgaskasaččat.</p>
    <p>Norgga stáhta lea ásahuvvon guovtti álbmoga eatnamiidda, sápmelaččaid ja dážaid. Dat mearkkaša dan ahte sámi gielas, sámi kultuvrras ja servodateallimis prinsihpalaččat galget leat ovttaárvosaš  ovdánanvejolašvuođat, ja seamma suodjaleapmi go dárogielas ja dáža kultuvrras.</p>
    <p>Mii galgat ieža meroštallat min vássán áiggi, dálá áiggi ja boahtteáiggi.</p>
    <p>Jus mis leat dát vuoigatvuođat ja vejolašvuođat seamma ládje go dáža servodagain, de lea dat geavahusas iešmearrideapmi. Iešmearrideapmi galgá hálddašuvvot gulahallama ja ovttasbarggu bokte servodagain min birra.</p>
    <p>Sámediggi galgá politihkas ja hálddašanbarggus bokte sihkkarastit dábálaš demokráhtalaš ja olmmošvuoigatvuođalaš árvvuid cealkinfriijavuohtan ja ovttaárvosaš searvamin, ja riektestáhta árvvuid nugo lágalašvuohta, bealátkeahtesvuohta, dássásašmeannudeapmi ja vuoiggalašvuohta. Doaibma galgá čađahuvvot rabasvuođain, ja sámi servodaga dárbbut galget leat guovddážis politihka hábmemis ja hálddašeamis.</p>
    <p>Sámediggi hálddaša sámiid oktasaš árvvuid. Sámiid oktasaš árvun oaivvilduvvojit miellaguottut ja áddejumit mat áddejuvvojit oktasažžan sámi servodagaide ja sámi kultuvrii, dál ja boahtteáiggis. Min boahtteáigi lea sorjavaš min mánáin ja nuorain. Sis ferte leat máhttu, gelbbolašvuohta ja gálggat mii gáibiduvvo sámi servodaga goziheapmái ja ovddideapmái. Máhttu, gelbbolašvuohta ja gálggat leat eaktun birgejupmái ja váikkuha servodatovddideami min iežamet eavttuid vuođul. Sámediggái lea deaŧalaš ahte dát máhttu vuođđuduvvá sámi gillii ja kultuvrii.</p>
    <p>Sámegiella čatná oktii sámi álbmoga. Dat lea nana oktasaš árvu, ja sámi oktasašvuođa vuođđoidentifiserendovdomearka, sorjjakeahttá das geavahuvvo go giella vai ii. Buohkaide lea eatnigiella iešalddis deaŧalaš, maid ii dárbbaš ákkastallat eará sivaiguin go ahte dat lea min eatnigiella. Eatnigiela bokte nanosmuvvá kultuvra ja ovttaskas olbmo gullevašvuohta. Beaivválaččat deaividit mii bálvalusaiguin mat leat vuođđuduvvon sámi gillii ja kultuvrii. Mii háliidit oažžut vejolašvuođa vásihit kultuvrralaš ilbmademiid main lea oktavuohta min eallimii. Mii háliidit viežžat birgejumi sihke vuođđoealáhusain ja ođđa ealáhusain.</p>
    <p>Sámedikkis lea ovddasvástádus das ahte mii ovttas váikkuhit dássásašvuođa, solidaritehta ja ráfálaš oktasaš eallima sihkkarastima álbmogiid ja álbmotjoavkkuid gaskka. Sámediggi áigu láhčit diliid nu ahte mii joavkun ja ovttaskas olmmožin sáhttit ovddidit min identitehta ja identitehtaáddejumi, ja gávdnat min saji sámi oktasaš searvevuođas.</p>
    <p>Stuorámus vejolaš rabasvuohta ja oaidninvejolašvuohta leat deaŧalaččat Sámedikki rolla nannen- ja ovddidanbarggus sámi servodagas ja norgalaš stuorraservodagas. Rabasvuohta lea vealtameahttun deaŧalaš vai demokráhtalaš proseassat šattašedje nu buorit go lea vejolaš, ja sihkkarastet ovttaskas olbmuid ja joavkkuid vejolašvuođa gozihit sin beroštumiid, rivttes ja ovttagaslaš diehtojuohkima bokte vuoigatvuođaid, geatnegasvuođaid ja vejolašvuođaid birra. Rabasvuohta politihkalaš ja hálddahuslaš proseassaid birra nanne demokratiija eanet luohttámuša bokte válgakanálii, ja váikkuha friija ja kritihkalaš servodatságastallama. Nu leage rabasvuohta vealtameahttun deaŧalaš ovttaskas olbmo riektesihkarvuhtii ja Sámedikki legitimitehtii.</p>
    <p>Sámediggi galgá oktilaččat ja árjjalaččat ovttasbargat ja ovttas doaibmat siviila sámi servodagain geavatlaš politihka, ortnegiid ja bálvalusaid hábmema oktavuođas. Sámi siviilaservodahkii gullet sámi ásahusat, doaimmat, organisašuvnnat ja ovttaskas olbmot. Geatnegahtti ovttasbargu norgalaš ja riikkaidgaskasaš váldeorgánaiguin ja sámi ovttasteaddji ovttasbargoorgánaiguin olles sámi servodagas Davviriikkain, lea vealtameahttun deaŧalaš sámepolitihka ovddideapmái Norggas ja riikkaidgaskasaš álgoálbmotpolitihkkii.</p>
    <p>Áiggis goas lea stuorra fokus davviguovlluid ovddideapmái, berre min gullevašvuohta árbevirolaš sámi ássanguovlluide dahkat mis ovddasvástideaddji oasálačča. Sámediggi háliida ahte álgoálbmogiid árbediehtu váikkuhivččii politihka hábmema sihke nationála dásis ja rájárasttideaddji perspektiivvas.</p>
    <p>Juohkehaččas lea vuoigatvuohta vuordit ahte su duogáš, kultuvra ja identitehta gudnejahttojuvvo. Sámediggi galgá bargat dan ala ahte sámi servodaga oktasašárvvut gudnejahttojuvvojit ja lea gierdavašvuohta erohusaide, sihke sámi servodagas ja stuorraservodagas ja máilmmis muđui. Dásseárvu, solidaritehta ja earáid, minoritehtaid ja álgoálbmogiid vuoigatvuođaid gudnejahttin lea vuođđun Sámedikki riikkaidgaskasaš bargui.</p>
    <p>3.2 Ekonomalaš rámmaeavttut</p>
    <p>Sámi áigumušaide juolluduvvui 889 miljovnna stáhtabušeahta bokte 2015:s. Sámediggi sámiid álbmotválljen orgánan hálddašii 426 miljon ruvnnu dán juolludeamis. Sámedikkis ii leat mielmearridanvejolašvuohta daid juolludemiid sturrodaga ja juogu ektui mat stáhtabušeahtas juolluduvvojit sámi áigumušaide. Dán ferte atnit duođalaš duohtadeapmin dan iešmearrideapmái mii sámiin berrešii leat riikkaidgaskasaš konvenšuvnnaid ja šiehtadusaid vuođul.</p>
    <p>Sámediggi lea dál áidna álbmotválljen orgána mas ii leat iežas sisaboahtovuogádat. Mii leat evttohan ahte buot stáhtalaš juolludeamit mat odne sirdojuvvojit Sámediggái iešguđege fágadepartemeanttain biddjojuvvojit ovtta bušeahttapostii Gieldda- ja ođasmahttindepartemeanttas. Gulahallan ja proseassat Sámedikki bušeahta olis geahppánivčče dieinna lágiin ovtta prosessii min ja dan departemeantta gaskka mas lea ovddasvástádus. Ođđa bušeahttaproseassa sáhtášii addit buoret vuođu guorahallat bušeahttagažaldagaid jahkásaš konsultašuvnnain maŋit áiggis.</p>
    <p>Sámediggái ii gusto bruttobušeterenprinsihppa ja dat galgá čuovvut Sámedikki ekonomiijahálddašeami váldoinstruksa, maid Ođasmahttin-, hálddahus- ja girkodepartemeanta lea mearridan, geahča Sámelága § 2 -1, goalmmát lađđasa. Dat mearkkaša dan ahte Stáhta ekonomiijanjuolggadusat ja stáhta ekonomiijastivrema mearrádusat, gustojit maiddái Sámediggái.</p>
    <p>3.2.1 Ollislaš juolludus Sámediggái</p>
    <p>Sámedikki ollislaš bušeahttarámmii lea lasihuvvon 8 377 000 ru Sámedikki 2014 bušeahta ektui ja juohkása ná:</p>
    <p type="listitem"> 2 000 000 ru Sámi giellagáldui.</p>
    <p type="listitem"> 1 000 000 ru Sámedikki lassibargguide energiijaáššiid meannudeapmái.</p>
    <p type="listitem"> 5 377 000 ru bálká- ja haddegoargŋumii.</p>
    <p>Stuorradiggi lea juolludan 75 miljon ru Sámeálbmotfondii. 2014 rájes geavahuvvojit dábálaš, jahkásaš juolludeamit reantomodealla sadjái. 2015 várás juolluduvvo 5,2 miljon ru.</p>
    <p>Juovlamánu 31. b. 2013 muttus lea Sámeálbmotfoanddas sestojuvvon reantu 3 791 099 ru. 2014 bušeahtas mearriduvvui ahte 2 800 000 dán reanttus galgá geavahuvvot. Dat mearkkaša ahte juovlamánu 31. b. 2014 lea sestojuvvon reantu 991 099 ru.</p>
    <p>Jahkái 2015 várrejuvvo 6 192 000 ru Sámeálbmotfoandda jahkásaš juolludeamis ja sestojuvvon reanttuin, juogaduvvon čuovvovaš kapihttaliidda:</p>
    <p type="listitem"> 1 000 000 ru sátnegirjjiid ja sátnelisttaid digitaliseremii, kap. 4.3.</p>
    <p type="listitem"> 1 700 000 ru giellaprošeavttaide, kap. 4.5.</p>
    <p type="listitem"> 1 350 000 ru girjjálašvuhtii, kap. 5.3.</p>
    <p type="listitem"> 0 000 ru prošektii man ulbmil lea rekrutteret girječálliid geat čállet sámegillii, kap. 5.3.</p>
    <p type="listitem"> 500 000 ru árbedihtui ja sámi meahcásteapmái vuođđoskuvllas, kap. 8.2.</p>
    <p type="listitem"> 450 000 ru árbedieđuid systemáhtalaš kártemii, kap. 9.4.</p>
    <p type="listitem"> 492 000 ru stipeanddaide alitohppui, kap. 9.5.</p>
    <p>3.2.2 Sámedikki ekonomalaš rámmajuogadeapmi</p>
    <p>3.2.3 Ekonomalaš váikkuhangaskaoamit</p>
    <p>Sámediggi juogada čuovvovaččat váikkuhangaskaomiid váldopoasttaide 2015:</p>
    <p>Váikkuhangaskaomiid váldopoasttat leat fas dárkileappot čilgejuvvon kapihttaliin 4 – 16.</p>
    <p>Sámedikki váikkuhangaskaomiide gullet njuolgadoarjagat organisašuvnnaide ja ásahusaide, iešguđege ohcanvuđot doarjjaortnegat ja doarjagat mat leat muddejuvvon šiehtadusaid bokte ja prošeavttat iežamet hálddus.</p>
    <p>Stáhta ekonomiijanjuolggadusat geatnegahttet Sámedikki fuolahit das ahte doarjagat hálddašuvvojit ulbmillaččat ja beaktilis vugiin. Diesa gullá maid geatnegasvuohta bearráigeahččat ja gávnnahit ortnegiid maiguin duođaštit ruđaid geavaheami dohkálaččat.</p>
    <p>Sámediggeráđis lea fápmudus geavahit eará láhkai gitta 20 % várrejuvvon ruđain bušeahtas. Fápmudus ii guoskka váikkuhangaskaomiide mat leat addojuvvon dievasčoahkkinjođihangoddái ii ge doaibmagoluide. Sámediggeráđđi galgá bušeahttajagis dieđihit Sámedikki dievasčoahkkimii jos ruđat leat geavahuvvon eará láhkai.</p>
    <p>3.2.4 Njuolgadoarjagat</p>
    <p>Lagabui daid ovttaskas ortnegiid birra mat juolluduvvojit njuolgga Sámedikki bušeahta bokte, oainnát Sámedikki njuolggodoarjagiid njuolggadusain. Sámediggeráđđi mearrida dáid njuolggadusaid.</p>
    <p>3.2.5 Ohcanvuđot doarjagat</p>
    <p>Sámedikki bušeahta ohcanvuđot doarjagiid ovttaskas ortnegat leat lagabui čilgejuvvon Sámedikki ohcanvuđot doarjagiid njuolggadusain. Sámediggeráđđi mearrida dáid njuolggadusaid.</p>
    <p>Sámediggeráđis lea fápmudus čađahit dárbbašlaš rievdadusaid ohcanáigemeriin.</p>
    <p>Sámedikki doarjjaáššiid váiddalávdegoddi lea váiddaorgána sámediggeráđi dahkan mearrádusaide, dahje dan orgána masa sámediggeráđđi fápmuda válddi.</p>
    <p>Sámedikki doarjjaáššiid váiddalávdegoddi lea dievasčoahkkingotti dahkan mearrádusaid váiddaorgána.</p>
    <p>3.2.6 Lágat ja šiehtadusat</p>
    <p>3.2.6.1  EEO-njuolggadusat</p>
    <p>EEO-šiehtadus lea Norgga, Islándda ja Liechensteinna, ja dasto EU-riikkaid ja Eurohpá searvevuođa gaskasaš šiehtadus. EEO-šiehtadusa bokte lea Norga čadnojuvvon EU siskkit márkanii. EEOšiehtadusa ulbmilin lea nannet beliid gaskasaš gávppašeami ja ekonomalaš čatnasemiid oktasaš gilvoeavttuiguin ja oktasaš njuolggadusaid čađahemiin. EEO-láhka čađaha Norgga rievttis EEOšiehtadusa guovddáš mearrádusaid, earret eará stáhtadoarjjanjuolggadusaid. Norggas go EU:s leat seammalágan stáhtadoarjjanjuolggadusat.</p>
    <p>Go Norga lea searvan EEO-šiehtadussii, de lea Norga dohkkehan vissis ráddjejumiid nationála politihka hábmemis, nugo stáhtadoarjjasuorggis ja guovlopolitihka suorggis. EEO-šiehtadus ii atte vejolašvuođa spiehkastit stáhtadoarjjanjuolggadusain go guoská doarjagiidda ovddidit sámi dahje eará álgoálbmogiid beroštumiid.</p>
    <p>Go stáhtadoarjja sáhttá heađuštit márkaniid ja nu váikkuhit EEO-guovllu ovttasdoaibmamii, de lea stáhtadoarjja dábálaččat gildojuvvon, muhto doppe leat máŋga spiehkastaga mat suvvet dakkár doarjagiid, mat ovddidit servodatlaš ja politihkalaš ulbmiliid. Sámedikki doarjjaortnegat leat hábmejuvvon nu ahte dat dávistit EEO-njuolggadusaide.</p>
    <p>3.2.6.2 Váldošiehtadus sámi dáiddárorganisašuvnnaiguin</p>
    <p>Sámediggi lea 2004:s dahkan váldošiehtadusa sámi dáiddárorganisašuvnnaiguin mat ovddastuvvojit Sámi dáiddárráđi bokte. Ulbmilin lea ovddidit buori ja girjás sámi kultureallima ja láhčit diliid sámi girjjálašvuođa, musihka, dánsuma, teáhtera, filmma, govvadáidaga ja dáiddaduoji dahkamii ja gaskkusteapmái. Dáiddáršiehtadus siskkilda oktasaš doaibmabijuid dáiddasuorggis mat čađahuvvojit oasálaččaid gaskka sohppojuvvon ekonomalaš rámmaid siskkobealde. Juohke jagi sohppojuvvo šiehtadus sámi dáiddárorganisašuvnnaiguin.</p>
    <p>3.2.6.3 Duoji váldošiehtadus</p>
    <p>Sámediggi lea 2005:s dahkan váldošiehtadusa duodjeealáhusa várás duodjeorganisašuvnnaiguin Riikkaorganisašuvdna Sámiid Dujiin ja Duojáriid ealáhusservviin. Šiehtadusa ulbmilin lea ovdánahttit duoji buorebut gánnáhahtti ealáhussan ja vai nagodivččii eanet vuovdit iežas buvttaduvvon gálvvuid. Dakkár ovdánahttin gáibida ahte biddjojuvvo eanet deaddu gelbbolašvuođa bajideapmái, buvttaovddideapmái, vuovdaleapmái ja vuovdimii. Sámediggi šiehtada jahkásaš ealáhusšiehtadusa duoji váste, mas leat doaibmabijut maid ulbmilin lea ovdánahttit ealáhusa nu ahte dat dávistivččii daid politihkalaš mihttomeriide ja njuolggadusaide, maid Sámediggi áiggis áigái mearrida.</p>
    <p>3.3 Lágalaš ja struktuvrralaš rámmaeavttut</p>
    <p>3.3.1 Vuođđoláhka § 108</p>
    <p>Vuođđolága 108. § lea bajit riektenjuolggadus mii guoská stáhta eiseválddiide ja geatnegahttá Norgga stáhta láhčit dili nu ahte sámi álbmotjoavku sáhttá sihkkarastit ja ovddidit iežas giela, kultuvrra ja servodateallima.</p>
    <p>Geavahusas dát mearkkaša dan ahte stáhtalaš eiseválddiin lea geatnegasvuohta heivehit árjjalaš doaibmabijuid sámi kulturdoaimmaheami várás, ja dakkár sámepolitihka vuostá mii áitá sámi giela ja kultuvrra vuođu. Vuođđolága 108. § ráddje stáhta doaibmafriijavuođa sihke láhkaásahanproseassas ja hálddašeamis, ja geatnegahttá boađusin ahte ain gávdno ceavzilis sámi kultuvra. Vuođđolága 108. § suodjalusa čuovusin lea hálddahus geatnegahtton bidjat stuora deattu sámi kultuvrii go árvvoštallá galget go sisabahkkemat čađahuvvot. Dát geatnegasvuohta lea álo, čuvoš dal duohtadanláhkavuođu vai ii.</p>
    <p>3.3.2 ON álgoálbmotvuoigatvuođaid julggaštus</p>
    <p>ON álgoálbmotvuoigatvuođaid julggaštus ovdanbuktá unnimus eavttuid mat fertejit leat sajis jus álgoálbmogat boahtteáiggis galget sáhttit ceavzit. Dat ovddida máŋggabealatvuođa, ovttadássásašvuođa, dásseárvvu. Julggaštus ávžžuha ovttasbarggu stáhta ja álgoálbmoga gaskka, nu ahte ovttasbargu huksejuvvo rievttalaččat, demokráhtalaččat, nu ahte olmmošvuoigatvuođat adnojuvvojit árvvus, ii leat vealaheapmi ja buori oskkus. Dat rahpá vejolašvuođa dahkat buorádusa boasttuvuođain álgoálbmogiid vuostá buoridan doaibmabijuid bokte. Julggaštus mieđiha álgoálbmogiid kollektiivvalaš vuoigatvuođaid ja hásttuha dohkkehit guovddáš álgoálbmotvuoigatvuođaid nu go iešmearrideami.</p>
    <p>Álgoálbmotjulggaštusa sisdoallu geatnegahttá. Sihke danin go dat geardduha dálá ja čadni riikkaidgaskasaš olmmošvuoigatvuođaid, riikkaidgaskasaš lágaid oppalaččat dahje riikkaidgaskasaš árbevirolašrievtti mat geatnegahttet stáhtaid.</p>
    <p>Álgoálbmotjulggaštus sáhttá buoridit stáhtaid ja álgoálbmogiid gaskasaš gulahallama. Danne go julggaštus ovddida álgoálbmogiid ja stáhta gaskasaš gulahallama ja ovttasbarggu, ja láhčá ráfálaš dili álbmotjoavkkuid gaskavuhtii. Sámedikki mielas lea julggaštus deaŧalaš reaidu min beaivválaš barggus, mii láidesta gulahallama stáhtalaš eiseválddiiguin ja eará aktevrraiguin sihke regionála, riikka dásis ja riikkaidgaskasaččat.</p>
    <p>ON álgoálbmotvuoigatvuođaid julggaštus mearriduvvui ON oktasaščoahkkimis čakčamánu 13. b. 2007. ON mearridii 2010:s doallat álgoálbmogiid máilmmikonferánssa 2014:s (WCIP2014). Sámediggi</p>
    <p>lea leamaš guovddážis láhčimin álgoálbmogiidda vejolašvuođa ráhkkanit WCIP2014 čoahkkimii, erenoamážit álgoálbmogiid ráhkkaneaddji konferánssa lágideami bokte Álttás 2013:s. Stáhtat mearridedje čakčamánus 2014 loahppadokumeantta mas leat konkrehta doaibmabijut maiguin sihkkarastit álgoálbmogiid vuoigatvuođaid realiserema ON álgoálbmogiid vuoigatvuođaid julggaštussii dávistettiin.</p>
    <p>3.3.3 Iešmearridanvuoigatvuohta</p>
    <p>Sápmelaččain lea iešmearridanvuoigatvuohta álbmotrievtti vuođul. Sámedikkis lea, sápmelaččaid bealis, váldi mearridit min politihkalaš oainnu ja fuolahit min ekonomalaš, sosiála ja kultuvrralaš ovdáneamis. Min iešmearridanvuoigatvuohta boahtá ovdan earret eará das ahte eiseválddit geatnegahttojuvvojit konsulteret buot áššiin mat gusket sápmelaččaide, dat addá rievtti oassálastit mearridanproseassain mat gusket midjiide.  Ráđđehusa ja Sámedikki gaskasaš šiehtadusa vuođul leat mearriduvvon konsultašuvdnaprosedyrat stáhta eiseválddiid ja Sámedikki gaskka. Iešmearrideapmi boahtá maiddái ovdan iešstivrejumis ja iešráđđejumis, láhkamearriduvvon váldečađaheamis dain áššiin mat gusket min siskkáldas ja báikkálaš áššiide ja min riikkaidgaskasaš barggus. Iešmearridanvuoigatvuohta addá Sámediggái buoret vejolašvuođa go dál mearridit ekonomalaš ahtanuššama, sihke Sámediggái ásahussan ja maiddái sámi álbmoga ovddas.</p>
    <p>3.4 Dásseárvu</p>
    <p>Sámedikki doaimma vuođđun lea dásseárvu ja ovttaárvosašvuohta. Sámediggi bargá dan ala ahte juvssašeimmet nissonolbmuid ja almmáiolbmuid gaskasaš dásseárvvu sámi servodagas nu ahte sis leat seamma vuoigatvuođat, geatnegasvuođat ja vejolašvuođat. Duohta dásseárvvu juksama dihte lea dárbu muhtun oktavuođain čađahit iešguđege doaibmabijuid nissonolbmuid ja almmáiolbmuid várás. Dásseárvu guoská buot servodatsurggiide ja galgá heivehuvvot Sámedikki barggus. Danne leat mis</p>
    <p>dásseárvodoaibmabijut bušeahtas iešguđege fágakapihttaliin.</p>
    <p>4 Giella</p>
    <p>Váldomihttomearri:</p>
    <p type="listitem"> Eanet giellageavaheaddjit ja eanet sámegielaid geavaheapmi.</p>
    <p>Sámegielat leat sámi servodaga deaŧaleamos guottihanreaidduid searvvis. Sámedikkis galgá leat bajimuš ovddasvástádus sámi giellabarggu organiseremis ja ruhtadeamis. Okta min váldobargguid gaskkas lea sámegielaid nannen ja ovddideapmi boahtteáiggis. Buot sámiide galget sihkkarastojuvvot vejolašvuođat geavahit sámi giellaarenaid, sámi bálvalusfálaldagaid ja vejolašvuođaid geavahit iežaset giela.</p>
    <p>Sámiid vuoigatvuohta oahppat, geavahit ja ovddidit iežaset eatnigiela lea vuođđovuoigatvuohta, mii ii leat vel buot sámiide duohtavuohta. Danne lea Sámediggi álggahan sámelága giellanjuolggadusaid ođasmahttima ja geahčadit movt ovddasvástádus ja váldi juohkásit sámegielaid ektui. Dát lea ollašuvvagoahtimin ráđđehusa nammadan lávdegotti bokte.</p>
    <p>Sámediggi lea maŋimuš jagiin láhčán váikkuhangaskaoapmeortnega nu ahte sámi servodaga dárbbuide lea stuorát fokus. Ovddidanprošeavttaide leat várrejuvvon sierra ruđat sihke gielddaide ja fylkkagielddaide mat gullet sámegielaid hálddašanguvlui, ja dasto sámi giellaguovddážiidda. Vásihusat, ruovttoluottadieđut ja evalueremat leat addán Sámediggái vejolašvuođa oaidnit makkár dárbbut sámi servodagas leat giellasuorggi siskkobealde. Dán háliida Sámediggi dustet buoremus vejolaš vuogi mielde daid vátna ruđaiguin maid guovddáš eiseválddit addet geavahussii.</p>
    <p>Sámediggi háliida juksat váldomihttomeari sámegielaid ektui čuovvovaš áŋgiruššansurggiid fokuseremiin:</p>
    <p type="listitem"> Ovddasvástádus sámegielain.</p>
    <p type="listitem"> Sámegielaid rámmaeavttut.</p>
    <p type="listitem"> Giellageavaheaddjit.</p>
    <p type="listitem"> Sámegielaid geavaheapmi.</p>
    <p>4.1 Sámegiela váikkuhangaskaoamit</p>
    <p>4.1.1 Ekonomalaš váikkuhangaskaoamit</p>
    <p>4.1.2 Hálddahusdási resurssat – giellaossodat</p>
    <p>Kapihttalis 18 – hálddahuslaš dási doaibmagolut – leat giellaossodaga bargiid bálkkát, mátkkit ja gelbbolašvuođa lokten.</p>
    <p>Giellaossodagas leat guokte juhkosa:</p>
    <p type="listitem"> Giellajuogus.</p>
    <p type="listitem"> Terminologiija ja báikenammajuogus.</p>
    <p>Juhkosat doibmet sámediggeráđi politihkalaš čállingoddin ja dain lea ovddasvástádus vuolggahit strategiijaid fágasuorggiset siskkobealde. Juhkosiin lea maiddái hálddašanovddasvástádus daidda gullevaš fágasurggiin.</p>
    <p>Giellajuhkosis lea hálddašanovddasvástádus čuovvovaš surggiin:</p>
    <p type="listitem"> Gielddaid ja fylkkagielddaid guovttegielatvuođadoarjaga hálddašeapmi sámelága</p>
    <p>giellanjuolggadusaid, ovttasbargošiehtadusaid ja guovttegielatvuođadoarjaga njuolggadusaid mielde.</p>
    <p type="listitem"> Sámi giellaguovddážiid njuolgadoarjaga ja ovddidandoarjaga hálddašeapmi.</p>
    <p type="listitem"> Giellaprošeavttaid ohcanvuđot doarjaga hálddašeapmi.</p>
    <p type="listitem"> Stipeandda hálddašeapmi ohppiide geain lea sámegiella fágan joatkkaskuvllain.</p>
    <p type="listitem"> Sámediggedieđáhusa sámegielaid birra čuovvoleapmi.</p>
    <p type="listitem"> Sámelága giellanjuolggadusaid čuovvoleapmi.</p>
    <p type="listitem"> Buoret rámmaeavttuid oččodeapmi sámegielaide.</p>
    <p type="listitem"> Iežas prošeavttaid čađaheapmi.</p>
    <p type="listitem"> Raporteret riikkaidgaskasaš lágaid ja šiehtadusaid ektui.</p>
    <p>Giellaossodagas ledje 8 jahkedoaimma 01.10.2014 muttus.</p>
    <p>Terminologiija ja báikenammajuhkosis lea hálddašanovddasvástádus čuovvovaš surggiin:</p>
    <p type="listitem"> Sámi báikenammabálvalusa doaibma báikenammalága mielde.</p>
    <p type="listitem"> Rávvet almmolaš ásahusaid sámi namaid bidjamis.</p>
    <p type="listitem"> Addit rávvagiid sámi báikenamaid geavaheamis.</p>
    <p type="listitem"> Sámi giellaovttasbargu politihkalaš dásis.</p>
    <p type="listitem"> Čuovvoleapmi ja doaibmabijut sámi giellateknologiija siskkobealde.</p>
    <p type="listitem"> Iežas prošeavttaid čađaheapmi.</p>
    <p type="listitem"> Siskkáldas giellapolitihkka.</p>
    <p type="listitem"> Sámedikki siskkáldas giellabálvalusat.</p>
    <p>Terminologiija ja báikenammajuhkosis ledje 9 jahkedoaimma 1.10.2014 muttus.</p>
    <p>4.2 Ovddasvástádus sámegielas</p>
    <p>Mihttomearri:</p>
    <p type="listitem"> Sámedikkis lea ovddasvástádus sámegiela ovddideamis.</p>
    <p>Oassemihttomearri 1:</p>
    <p type="listitem"> Sámedikkis lea ovddasvástádus sámegielaid nannemis ja ovddideamis.</p>
    <p>Jos Sámediggi ieš galggaš beassat mearridit min gielaid badjel, de ferte das leat mearrideaddji váikkuhanfápmu láhkalaš, ekonomalaš ja organisatuvrralaš rámmaeavttuid hábmemii sámegielaid várás. Seammás ferte Sámedikkis leat iešstivrenváldi iešheanalis mearrádusaid dahkamis sámi giellaáššiin.</p>
    <p>Viidát čohkkejuvvon almmolaš lávdegoddi maid ráđđehus lea nammadan 2014 čakčamánus galgá jagi 2016 guovvamánu rádjai geahčadit gustovaš ortnegiid, doaibmabijuid ja njuolggadusaid sámegielaid várás Norggas. Lávdegoddi galgá árvvoštallat movt dáid sáhtášii heivehit almmolaš suorggi dáláš organiseremii ja sihkkarastit doaibmi ja ovttaárvosaš almmolaš bálvalusaid sámegillii.</p>
    <p>Strategiija dasa gullevaš doaibmabijuiguin:</p>
    <p type="listitem"> Veahkehit lávdegotti relevánta dieđuiguin maid dat dárbbašit.</p>
    <p>- Čohkket dieđuid otnáš dili birra ja sáddet daid lávdegoddái. - Searvat giellalávdegotti čoahkkimiidda.</p>
    <p>Galgá váikkuhit:</p>
    <p type="listitem"> Ahte váldi, rámmaeavttut ja ovddasvástádusjuohku sámegielaid ektui čilgejuvvo.</p>
    <p>Oassemihttomearri 2:</p>
    <p type="listitem"> Sámi álbmogis leat duohta vejolašvuođat geavahit sámegiela oktavuođas almmolaš hálddašemiin.</p>
    <p>Sámediggi rievdadii 2011:s daid gielddaid ja fylkkagielddaid mat gullet sámegiela hálddašanguvlui, guovttegielatvuođadoarjaga juolludaneavttuid. Muhtun gielddaiguin vuolláičállojuvvojedje 2012:s ovttasbargošiehtadusat ovddidandoarjaga geavaheamis. Seammás mearriduvvui ahte ortnet evaluerejuvvo golmma jagi maŋŋá. Guovttegielatvuođadoarjaga juolludaneavttuid evalueremis berre árvvoštallat meroštallannjuolggadusaid, ovttasbargošiehtadusaid ja golmmaoasat málle ja dieinna lágiin geahčadit man ollu ortnet lea váikkuhan árjjaleappo giellaovddideami gielddain. Evaluerema galgá geahčadit maiddái giellalávdegotti barggu ja gieldaođastusa ektui.</p>
    <p>Strategiija dasa gullevaš doaibmabijuiguin:</p>
    <p type="listitem"> Buorre vuođđu movt árvvoštallat gielddaid ja fylkkagielddaid mat gullet sámegiela</p>
    <p>hálddašanguvlui, guovttegielatvuođadoarjaga juolludaneavttuid.</p>
    <p>- Evalueret guovttegielatvuođadoarjaga hálddašeami ja dasa gullevaš ovttasbargošiehtadusaid gielddaiguin ja fylkkagielddaiguin, mat gullet sámegiela hálddašanguvlui.</p>
    <p>Galgá váikkuhit:</p>
    <p type="listitem"> Buriid rámmaeavttuid gielddaide ja fylkkagielddaide mat gullet sámegiela hálddašanguvlui.</p>
    <p>Oassemihttomearri 3:</p>
    <p type="listitem"> Buorre giellaplánen buriid, oktilaš kártemiid ja fágalaš analysaid vuođul.</p>
    <p>Buorre giellapolitihkka ferte váldit vuolggasaji iešguđege guovlluid gielladilis ja váldit vuhtii dan ahte gielain leat sierralágan hástalusat iešguđege giellaguovlluin. Dán eat sáhte dahkat jos ii leat buorre duogášmáhttu ja kártemat. Buriid gielladoaibmabijuid ovddideapmái lea deaŧalaš ahte gávdnojit ortnegat mat oktilaččat addet gova sámegielaid geavaheamis iešguđege giellaguovlluin. Sámediggi lea sámelága bokte geatnegahttojuvvon ráhkadit raportta gonagassii juohke njealját jagi sámegielaid</p>
    <p>dili birra.</p>
    <p>Sámegielaid servodatdili fágalaš analysas Norggas, sáhttá leat ávkkálaš geavahit UNESCO gielladili analyserenvuogi. Organisašuvdna lea ráhkadan reaiddu man bokte sáhttá árvvoštallat leago giella nana vai heajos dilis. Dán reaiddu sáhttá geavahit sierra sámegielaid ceahkkálastimii, ja livččii veahkkin erohusaid árvvoštallamis man nana dilis gielat leat iešguđege geográfalaš guovlluin.</p>
    <p>Dán oktavuođas orrot Sámi allaskuvla ja Sámi statistihka fágalaš analysajoavku áigeguovdilis aktevrrat, go dain lea lagašvuohta dáid sámi giellabirrasiidda.</p>
    <p>Sámediggi áigu bargat dan ala ahte analysajoavku oažžu resurssaid jeavddalaš kártemii ja sámegielaid dili analyseremii ja ovddideapmái Norggas.</p>
    <p>Strategiija dasa gullevaš doaibmabijuiguin:</p>
    <p type="listitem"> Bargat dan ala ahte Sámi statistihka fágalaš analysajoavku oažžu resurssaid jeavddalaš kártemii</p>
    <p>ja sámegielaid dili analyseremii ja ovddideapmái Norggas. - Gulahallan Gielda- ja ođasmahttindepartemeanttain, Sámi allaskuvllain ja analysajoavkkuin sámi gielladili kártema birra. - Gulahallan guovddáš eiseválddiiguin gielladili kártema ruhtadeami birra.</p>
    <p>Galgá váikkuhit:</p>
    <p type="listitem"> Buori vuođu gielladoaibmabijuid plánemii maid vuolggasadjin leat iešguđege giellaguovllut.</p>
    <p>Oassemihttomearri 4:</p>
    <p type="listitem"> Árjjalaš áittardan-, bearráigeahččan- ja váiddadoaibma sámelága giellanjuolggadusaid várás.</p>
    <p>Sámelága giellanjuolggadusaid ulbmilin lea sihkkarastit ahte ovttaskas olbmuid láhkalaš vuoigatvuohta geavahit sámegielaid almmolašvuođas ollašuhttojuvvo. Vásihusat čájehit ahte fuolakeahttá dáin njuolggadusain vásihit ovttaskas olbmot ahte njuolggadusat rihkkojuvvojit, ja ahte sin individuála vuoigatvuođat duolmmahallet.</p>
    <p>Sámediggi oaidná ahte lea dárbu geahčadit sihke váiddaortnega ja dárbbašuvvo go  bearráigeahččanortnet. Čielggaduvvo maiddái livččii go áittardandoaibma sámegielaid várás ulbmillaš.</p>
    <p>Strategiija dasa gullevaš doaibmabijuiguin:</p>
    <p type="listitem"> Geahčadit dáláš váiddaortnega ja dárbbašuvvo go bearráigeahččanortnet.</p>
    <p>- Kártet viidodaga váidagiin mat leat boahtán fylkkamánniide ja eará váiddaorgánaide, dása gullet maid dálá našunála ja báikkálaš áittardanortnegat, nu go dásseárvo- ja vealahanáittardeaddji, gielalaš vealaheami ja/ dahje sámegielat fálaldagaid váilevuohta. - Kártet man ollu ja makkár váidagiid Sámediggi lea ožžon ovttaskas olbmuin geat oaivvildit ahte sin individuála vuoigatvuođat eai vuhtiiváldojuvvo.</p>
    <p>Galgá váikkuhit:</p>
    <p type="listitem"> Ahte ovttaskas olbmot besset geavahit sámegielaid almmolaččat.</p>
    <p type="listitem"> Ahte ovttaskas olbmuid vuoigatvuođat čuovvoluvvojit iešguđege lágaid mielde.</p>
    <p>4.3 Sámegiela rámmaeavttut</p>
    <p>Mihttomearri:</p>
    <p type="listitem"> Buorit rámmaeavttut sámegielaid várás.</p>
    <p>Sámegiela hálddašanguovllu gielddat ja fylkkagielddat ožžot guovttegielatvuođadoarjaga Sámedikkis guovttegielat bálvalusaid sihkkarastimii.  Guovttegielatvuođadoarjja ii leat lassánan oppalaš haddegoargŋumii dávistettiin servodagas. Sámi logut muitalit 6 konkludere ahte gielddat oppalaččat ožžo unnit guovttegielatvuođa doarjaga 2012:s dan ektui maid ožžo 2005:s. Sámediggi áigu bargat dan ala ahte guovttegielatvuođa doarjjarámmat nannejuvvojit.</p>
    <p>Sámi giellaguovddážat barget ollu báikkálaččat, ja dain leat ollu doaimmat nugo giellakurssat ja deaivvadanbáikkit sámegielaid várás. Sámi giellaguovddážiid  evalueren čájeha ahte lea dárbu sihkkarastit sámi giellaguovddážiidda einnostanvejolaš ruhtadeami. Sámediggi juolluda dál ruđaid buot giellaguovddážiidda, muhto vuordá ahte maiddái gielddat ja fylkkagielddat searvvašedje ruhtadeapmái.</p>
    <p>Sierralágan aktevrrat leat álggahan ollu buriid fálaldagaid ja doaibmabijuid mat dál leat prošeaktadásis. Čájehan lea ahte dáin doaibmabijuin leat buorit bohtosat ja maidda berre sihkkarastit fásta ruhtadeami. Ovdamearkan sáhttit namuhit:</p>
    <p type="listitem"> Viđa jagi rávisolbmuidoahppoprográmma maid Sámi allaskuvla jođiha.</p>
    <p type="listitem"> Giellaleairrat, giellalávgun ja giellačeahpit erenoamážit mátta- ja julevsámi guovlluin.</p>
    <p>Sámediggi áigu bargat dan ala ahte dán lágan doaibmabijuide sihkkarastojuvvo fásta ruhtadeapmi.</p>
    <p>Oassemihttomearri 1:</p>
    <p type="listitem"> Sámegielain leat buorit ekonomalaš rámmaeavttut.</p>
    <p>Strategiijat dasa gullevaš doaibmabijuiguin:</p>
    <p type="listitem"> Oččodit buoret rámmaeavttuid stáhtas sámegielaid ovddideapmái.</p>
    <p>- Ovttas Gielddaid Guovddáš lihtuin oččodit eanet ruđa stáhtas guovttegielatvuođadoarjagii ja dasto stuorát refušuvdnameriid sámegiela ja sámegillii oahpahusa várás.</p>
    <p type="listitem"> Bargat dan ala ahte giellaguovddážiidda sihkkarastojuvvojit fásta einnostanvejolaš</p>
    <p>ruhtadanortnegat. - Ođasmahttit sámedikki njuolgadoarjaga njuolggadusaid sámi giellaguovddážiidda. - Ovttas giellaguovddážiiguin geahčadit mii lea daid rolla sámegielaid nannen- ja ovddidanbarggus. - Čuovvolit <span type="quote">“Sámi giellaguovddážiid 2012 evaluerema”</span>.</p>
    <p type="listitem"> Láhčit dili nu ahte lihkostuvvan prošeaktavuđot gielladoaibmabijuide šattašii fásta doaibma.</p>
    <p>- Ovttas Sámi allaskuvllain bargat dan ala ahte rávisolbmuidoahpahusprográmma šattašii bissovaš ortnegin. - Bargat dan ala ahte duođaštuvvon lihkostuvvan ortnegiidda, mat leat ruhtaduvvon prošeaktan máŋga jagi oažžugoađášedje fásta ruhtadeami. Ovdamearkan dán lágan ortnegiidda leat giellaleairrat, giellalávgun ja giellačeahpit erenoamážit mátta- ja julevsámi guovllus.</p>
    <p>Galgá váikkuhit:</p>
    <p type="listitem"> Ahte gielddain ja fylkkagielddain lea duohta vejolašvuohta ollašuhttit sámelága</p>
    <p>giellanjuolggadusaid.</p>
    <p type="listitem"> Sámi giellaguovddážiidda čielgaseappo ovddasvástádussuorggit ja einnostanvejolaš rámmat.</p>
    <p type="listitem"> Bissovaš rávisolbmuidoahpahusprográmma sámegielain.</p>
    <p type="listitem"> Mánát ja nuorat ožžot dárbbašlaš giellamovttiidahttima vai šaddet doaibmi guovttegielagin maiddái</p>
    <p>guovlluin gos giella lea heajos dilis.</p>
    <p>Oassemihttomearri 2:</p>
    <p type="listitem"> Teknologalaš čovdosat mat leat heivehuvvon sámi bustávaide.</p>
    <p>Giellateknologalaš čovdosat leat ávkkálaččat ja buorit veahkkeneavvut sihke giela geavaheami ja oahppama oktavuođas. Buorit giellateknologalaš reaiddut leat deaŧalaččat sámegielaid nannemii ja ovddideapmái. Mánát ja nuorat geavahit ođđa teknologiija hui árjjalaččat, ja hui ollu leat boahtán digitála reaiddut ja prográmmagálvvut. Dát váikkuha mánáid giellageavaheami, ja danne lea deaŧalaš ahte giellateknologalaš čovdosat gávdnojit maiddái sámegillii.</p>
    <p>Strategiija dasa gullevaš doaibmabijuiguin:</p>
    <p type="listitem"> Váikkuhit dan ahte ođđa teknologiija ja digitála reaiddut heivehuvvojit ja ovddiduvvojit sámegielaid</p>
    <p>várás. - Čujuhit guovddáš eiseválddiide vuordámušaid birra ahte sámi bustávat heivehuvvojit teknologalaš čovdosiidda. - Oktavuođain guovddáš aktevrraiguin bargat dan ala ahte sámi boallobeavdi biddjojuvvo maiddái giehtatelefovnnaide ja giehtadihtoraččaide.</p>
    <p>Galgá váikkuhit:</p>
    <p type="listitem"> Ahte sámegiela lea vejolaš válljet buot almmolaš diehtovuođuin ja prográmmain.</p>
    <p type="listitem"> Ahte sámegielat geavahuvvojit eanet sosiála mediain ja eará čálalaš ávdnasiin.</p>
    <p>Oassemihttomearri 3:</p>
    <p type="listitem"> Sámi terminologiija ja sátnegirjjiid digitaliseren.</p>
    <p>Digitála sámi terminologiija ja sátnegirjjit leat ávkkálaččat ja leat buorit veahkkeneavvut sámegiela geavaheapmái. Deaŧalaš lea ahte sámi terminologiija ja sátnegirjjiid álkidit gávdná neahtas. Dat nannešii sámegielaid geavaheami.</p>
    <p>Strategiijat dasa gullevaš doaibmabijuiguin:</p>
    <p type="listitem"> Čohkkejuvvon sámi sániid, tearpmaid ja báikenamaid gaskkusteapmi.</p>
    <p>- Ruhtadit julevsámi-dáru/dáru-julevsámi sátnegirjji deaddileami maid Kintel lea čállán. - Álggahit máttasámi-dáru/dáru-máttasámi sátnegirjji digitaliserema. - Ovttas Divvun prošeavttain viidásetovddidit sátnediehtovuođu satni.org.</p>
    <p type="listitem"> Ovttas eará aktevrraiguin láhčit terminologiija- ja báikenammakurssa.</p>
    <p>- Gulahallama bokte allaskuvllaiguin/universitehtaiguin lágidit terminologiija ja báikenamma čohkken- ja registrerenkurssa.</p>
    <p>Galgá váikkuhit:</p>
    <p type="listitem"> Buohkain lea álki gávdnat terminologiija mii gávdno.</p>
    <p type="listitem"> Nannet ja buoridit sámi báikenamaid geavaheami guovlluin gos dat gávdnojit, muhto gos dat eai</p>
    <p>leat čohkkejuvvon.</p>
    <p type="listitem"> Sámegielat geavahuvvojit eanet.</p>
    <p>Oassemihttomearri 4:</p>
    <p type="listitem"> Áigeguovdilis gihppagat mat leat olámuttus ja main leat rávvagat movt čállit davvisámegillii.</p>
    <p>Čállinrávagirjjážat leat ávkkálaččat ja buorit veahkkeneavvut davvisámegiela riektačállimis. Njuolggadusaide čujuheapmi ja gihppaga ovdamearkkaid geavaheapmi lea veahkkin sidjiide geat dárbbašit vástádusa čálalaš gažaldagaide. Movt earret eará geavahit sirrenmearkka, eará čállinmearkkaid ja movt juohkit sániid. Čállinrávagirjjážiin leat rávvagat maiddái das movt čállit báikenamaid sierra oktavuođain. Dáin gihppagiin lea ávki buohkaide geat čállet davvisámegillii.</p>
    <p>Strategiija dasa gullevaš doaibmabijuiguin:</p>
    <p type="listitem"> Giellabargiiguin, lágádusaiguin ja oahppagirječálliiguin ovttas ođasmahttit ja kvalitehta dárkkistit</p>
    <p>gihppagiid sisdoalu. - Jođihit árjjalaččat ođasmahttinbarggu ja searvat dasa. - Ruhtadit gihppagiid deaddileami. - Juohkit gihppagiid.</p>
    <p>Galgá váikkuhit:</p>
    <p type="listitem"> Ahte gávdnojit rávvagat davvisámegiela riektačállima várás.</p>
    <p>Oassemihttomearri 5:</p>
    <p type="listitem"> Doaibmi davviriikkalaš ovttasbargoorgána mii bargá tearpmaid ovddidemiin ja normeremiin.</p>
    <p>Ollislaš giellapolitihkka gáibida maiddái buori ovttasbarggu riikarájáid rastá. Oktasaš tearpmaovddideapmi ja normeren leat deaŧalaččat dasa ahte sámegielaide sihkkarastojuvvo buorre vuođđu.</p>
    <p>Sámi Giellagáldu mii lea oktasaš prošeakta maid Sámi parlamentáralaš ráđđi jođiha ásahuvvui 2013:s. Váldodoaibman prošeaktaáigodagas lei oktasaš tearpmaovddideapmi ja -normeren. Sámediggái lea davviriikkalaš ovttasbargu deaŧalaš oktasaš vuođu sihkkarastimis sámegielaide, vai tearpmaid sáhttá geavahit riikarájáid rastá. Mihttomearrin lea ahte tearpmaovddideapmi, kvalitehta sihkkarastin ja normeren dáhpáhuvvet davviriikkalaš ovttasbarggu bokte, gos lea sihke fágalaš ja gielalaš gelbbolašvuohta.</p>
    <p>Davviriikkalaš sámi ovttasbargodoibmii gullet earret eará gielladikšun, giellaovddideapmi, terminologiijabargu, normeren, nammabálvalusat, báikenamat ja diehtojuohkin giellafágalaš áššiid birra.</p>
    <p>Davviriikkalaš ovttasbargoprošeakta Sámi Giellagáldu loahpahuvvui geassemánus 2014. Sámediggái lea deaŧalaš ahte prošeakta ealáskahttojuvvo ja guhkiduvvo dainna ulbmilin ahte doaibma šaddá bissovažžan.</p>
    <p>Strategiija dasa gullevaš doaibmabijuiguin:</p>
    <p type="listitem"> Nannet tearbmaovddideami sámegielas.</p>
    <p>- Váikkuhit oažžut fásta ruhtadeami Sámi Giellagáldui.</p>
    <p>Galgá váikkuhit:</p>
    <p type="listitem"> Sámegielaid oktasaš vuođu suodjaleami ja nannema riikarájáid rastá.</p>
    <p>Oassemihttomearri 1:</p>
    <p type="listitem"> Sámegielat fievrriduvvojit buolvvas bulvii ruovttus.</p>
    <p>Ruovttugiela válljen lea priváhta ášši ja dan sáhttá dahkat dušše ieš ovttaskas olmmoš. Sámegiela giellageavaheddjiid lasihanbarggus lea dárbbašlaš addit buriid dieđuid ja máhtu giellaválljemis ja máŋggagielatvuođa árvvus. Eanet máhttu máŋggagielatvuođa birra sáhttá váikkuhit dan ahte eanet olbmot válljegohtet sámegiela ruovttugiellan. Vásihusat čájehit ahte ollugat leat eahpesihkkarat dákkár dilis, ja bagadusa ja diehtojuohkima váilun sáhttá dagahit ahte sámegiella válljejuvvo eret. Sámediggi</p>
    <p>oaidná ahte lea dárbu juohkit eanet dieđuid máŋggagielatvuođa birra ja dan geavahusárvvu birra sihke vánhemiidda, dearvvašvuođastašuvnnaide ja jorddamovrraide.</p>
    <p>Strategiija dasa gullevaš doaibmabijuiguin:</p>
    <p type="listitem"> Movttiidahttit vánhemiid válljet sámegiela ruovttugiellan.</p>
    <p>- Ovttasbargguin gielddaiguin ráhkadit diehtojuohkingihppaga giellaválljema, máŋggagielatvuođa ja giellagelbbolašvuođa árvvu birra mii juhkkojuvvo dearvvašvuođastašuvnnaide, riegádahttinossodagaide ja vánhemiidda.</p>
    <p>Galgá váikkuhit:</p>
    <p type="listitem"> Eanet giellageavaheddjiid.</p>
    <p type="listitem"> Eanet máhtu máŋggagielatvuođa árvvu birra.</p>
    <p>Oassemihttomearri 2:</p>
    <p type="listitem"> Movttiidahttit nuoraid sámegiela oahpahussii ja eanet geavahit sámegiela.</p>
    <p>Giellakampánja <span type="quote">“Sámás muinna”</span> almmuhuvvui 2013:s. Kampánjja olahusjoavkun ledje nuorat, sihke sii geat hállet sámegiela, máhttet veaháš sámegiela ja sii geat eai máhte sámegiela. Kampánjja mihttomearrin lei movttiidahttit ja nannet sámegiela geavaheami, ja oainnusmahttit sámegiela sosiála</p>
    <p>mediain. Kampánja lea ožžon stuorra fuomášumi ja dainna leat lihkostuvvan. Sámediggi lea duhtavaš kampánjjain go dat lea buvttihan áŋgiruššama ja fuomášumi sámegiela ektui. 24 giellaambassadevrra leat leamaš árjjalaččat kampánjjas, ja Sámedikki mielas lea hui ávkkálaš go nuorat ieža leat mielde sámegiela ovddidanbarggus.</p>
    <p>Sámediggi áigu loahpahišgoahtit kampánjja jagis 2015. Deaŧalaš lea bisuhit mearkagálvvu <span type="quote">“Sámás muinna”</span> ja geavahit mearkagálvvu árjjalaččat giellabarggus viidáseappot. Kampánja lea addán ollu ávkkálaš vásihusaid main lea deaŧalaš váldit ávvira barggus giellageavaheddjiid logu laskadeamis.   Giellakampánja lea boktán eanet beroštumi sámegiela oahpahussii, ja dađistaga eambbogat háliidit oahppat eará sámegiela go dan mii sis alddiineaset lea eatnigiellan. Deaŧalaš lea ahte servodat álggaha doaibmabijuid maiguin buoridit beroštumi giellaoahpahussii, ja ahte gávdnojit giellaarenat gos nuorat sáhttet geavahit giela. Danne áigu Sámediggi váikkuhit dan ahte lágiduvvo giellaleaira</p>
    <p>nuoraide.</p>
    <p>Strategiijat dasa gullevaš doaibmabijuiguin:</p>
    <p type="listitem"> Juohkit kampánjasáddaga ja movttiidahttit eanet nuoraid oahppat sámegiela.</p>
    <p>- Fitnat arenain gos sámi nuorat deaivvadit.</p>
    <p type="listitem"> Ovttas giellaambassadevrraiguin buoridit dihtomielalašvuođa das man deaŧalaš lea geavahit</p>
    <p>sámegiela sihke njálmmálaččat ja čálalaččat. - Juohkit kampánjasáddaga oahpahusásahusaide.</p>
    <p type="listitem"> Háhkat deaivvadanbáikkiid nuoraide gos sii sáhttet oahppat ja geavahit sámegiela.</p>
    <p>- Bargat dan ala ahte nuoraide lágiduvvojit giellaleairrat.</p>
    <p type="listitem"> Loahpahišgoahtit kampánjja ja bidjat mihttomeriid sáddaga viidáseappot fievrrideapmái.</p>
    <p>- Čalmmustit kampánjaáigodaga loahpaheami. - Atnit ávvira vásihusain maid leat ožžon kampánjja plánemis ja doaimmas.</p>
    <p>Galgá váikkuhit:</p>
    <p type="listitem"> Ahte giellageavaheaddjit lassánit.</p>
    <p type="listitem"> Sámegielaid oainnusmahttima sosiála mediain.</p>
    <p>Oassemihttomearri 3:</p>
    <p type="listitem"> Sámegielat fágabargit buot servodatsurggiin.</p>
    <p>Giellagelbbolašvuođa oažžun lea stuorra hástalussan buot servodatsurggiin. Dát vuhtto erenoamážit oahpahussuorggis, dearvvašvuođasuorggis ja riektelágádusas. Muhto nu lea dilli maiddái ollu eará stáhta ja regionála ásahusain mat leat sámegiela hálddašanguovllus. Ollu gielddain ja fylkkagielddain leat leamaš váttisvuođat ollašuhttit geatnegasvuođaideaset sámelága giellanjuolggadusaid mielde. Maiddái mediain ja girjjálašvuođas lea sámi giellagelbbolašvuohta unnán. Gáibiduvvo guhkes áiggi, ulbmillaš ja konkrehta bargu nannet sámi giellagelbbolašvuođa, vai sámegielaid eanet sáhtášii geavahit almmolaš hálddašeamis ja almmolaččat muđui.</p>
    <p>Sámegielat fágaolbmuide lea dárbu buot servodatsurggiin. Danne lea deaŧalaš ahte nuorain, geat leat min boahtteáiggi fágabargit, lea nana sámegiela gelbbolašvuohta. Movttiidahttin dihte nuoraid válljet sámegiela fágan joatkkaskuvllain, juolluda Sámediggi stipeandda ohppiide geain lea sámegiella fágasuorggis. Maŋimuš jagiin lea ohppiidlohku joatkkaskuvllain, geain lea sámegiella fágan lassánan. Dás sáhttá oaidnit ahte stipeanda movttiidahttá ohppiid válljet sámegiela.</p>
    <p>Strategiija dasa gullevaš doaibmabijuiguin:</p>
    <p type="listitem"> Oččodit eanet sámegielat bargiid.</p>
    <p>- Hálddašit stipeandda ohppiide geain lea sámegiella fágan joatkkaskuvllain.</p>
    <p>Galgá váikkuhit:</p>
    <p type="listitem"> Eanet oahppit joatkkaskuvllain válljejit sámegiela fágan.</p>
    <p type="listitem"> Eanet oahppit joatkkaskuvllain válljejit sámegiela fágasuorggis.</p>
    <p type="listitem"> Eanet oahppit joatkkaskuvllain válljejit oahpahusa sámegielas.</p>
    <p>4.5 Sámegiela geavaheapmi</p>
    <p>Mihttomearri:</p>
    <p type="listitem"> Sámegiella geavahuvvo árjjalaččat buot servodatsurggiin.</p>
    <p>Oassemihttomearri 1:</p>
    <p type="listitem"> Sámi álbmogis sámegiela hálddašanguovllus lea duohta vejolašvuohta geavahit sámegiela</p>
    <p>almmolaš hálddašeami bálvalusain.</p>
    <p>Sámegiela hálddašanguovllu gielddat ja fylkkagielddat leat deaŧalaš ovttasbargooasálaččat sámegielaid nannenbarggus báikkálaččat. Sámediggi lea dahkan ovttasbargošiehtadusaid buot gielddaiguin ja fylkkagielddaiguin mat gullet hálddašanguvlui, guovttegielatvuođa ruđaid geavaheamis. Ovttasbargošiehtadusat leat vuolláičállojuvvon guovvamánus 2012. Šiehtadusaid vuolggasadjin leat dat geatnegasvuođat mat gielddain ja fylkkagielddain leat sámelága giellanjuolggadusaid mielde. Áigodat ovttasbargošiehtadusas guhkiduvvo vel guokte jagi vai oažžut buori vuođu ortnega evalueremii 2016:s.</p>
    <p>Strategiija dasa gullevaš doaibmabijuiguin:</p>
    <p type="listitem"> Ruhtadit dan barggu maid gielddat ja fylkkagielddat sámegiela hálddašanguovllus, dahket</p>
    <p>sámegiela ovddideami ektui. - Čuovvolit ovttasbargošiehtadusaid gielddaiguin ja fylkkagielddaiguin. - Váikkuhit guovttegielatvuođa gielddain ja fylkkagielddain, ruhtademiin.</p>
    <p>Galgá váikkuhit:</p>
    <p type="listitem"> Ahte sámegiela hálddašanguovllu álbmot sáhttá suodjalit ja ovddidit gielas.</p>
    <p type="listitem"> Ahte sámegiela hálddašanguovllu álbmot oažžu almmolaš bálvalusaid sámegillii.</p>
    <p type="listitem"> Sámegiela hálddašanguovllu gielddat ja fylkkagielddat barget árjjalaččat sámegielaid</p>
    <p>oainnusmahttimiin ja geavaheami lasihemiin almmolaččat.</p>
    <p>Sámegiela hálddašanguovllu gielddaid guovttegielatvuođa doarjaga meroštallanvuođđu sámegiela várás lea golmmaoasat. Das lea vuođđooassi, bálvalusoassi ja ovddidanoassi. Vuođđooassi lea ovttalágan buot gielddaide. Bálvalusoasi meroštallama vuođđun lea ohppiidlohku geain lea sámegiella vuosttaš ja nubbigiellan, ja dasto man ollugat leat čálihuvvon Sámedikki válgajienastuslohkui guđege gielddas.</p>
    <p>Sámegiela hálddašanguovllu fylkkagielddaid meroštallanvuođđu lea guovtteoasat ja dat leat vuođđo- ja bálvalusoassi ja ovddidanoassi. Vuođđo- ja bálvalusoassi juogaduvvo ovtta mađe buot fylkkagielddaide.</p>
    <p>Jagis 2015 juolluduvvo ovddidanoassi gielddaide ja fylkkagielddaide ovttasbargošiehtadusaid, doaibmaplánaid ja jagi 2013 raporterejuvvon bohtosiid vuođul.</p>
    <p>Ortnega hálddaša sámediggeráđđi dahje dat orgána masa sámediggeráđi fápmuda válddi. Muđui gusket gielddaid ja fylkkagielddaid guovttegielatvuođa doarjjanjuolggadusat.</p>
    <p>Oassemihttomearri 2:</p>
    <p type="listitem"> Sámi giellaguovddážat barget árjjalaččat giellaovddidemiin doaibmaguovlluineaset.</p>
    <p>Sámi giellaguovddážiin lea deaŧalaš rolla sámegielaid ovddideamis. Dat leat erenoamáš deaŧalaččat lagašbirrasii ja lágidit ollu doaimmaid guovlluineaset. Giellaguovddážat leat deaŧalaš ja beaktilis ovttasbargoguoimmit Sámediggái giellapolitihka čađaheamis. Giellaguovddážiid hástalussan lea dat go dain váilot einnostanvejolaš rámmaeavttut. Giellaguovddážiid evalueren, maid Norut Alta-Áltá čađahii 2012:s, duođašta ahte giellaguovddážat dárbbašit eanet ekonomalaš ja olmmošlaš resurssaid. Dán hástalusa dihte lea bušeahtas várrejuvvon aktivitehtadoarjja njuolgadoarjaga lassin sámi giellaguovddážiidda, ja sámi giellaguovddážiid njuolgadoarjaga njuolggadusaid ođasmahttin lea álggahuvvon.</p>
    <p>Strategiijat dasa gullevaš doaibmabijuiguin:</p>
    <p type="listitem"> Bargat dan ala ahte giellaguovddážiidda sihkkarastojuvvojit einnostanvejolaš ruhtadanortnegat.</p>
    <p>- Hálddašit sámi giellaguovddážiid njuolgadoarjaga ja aktivitehtadoarjaga. - Ođasmahttit sámedikki njuolgadoarjaga njuolggadusaid sámi giellaguovddážiidda.</p>
    <p type="listitem"> Ovttas giellaguovddážiiguin geahčadit mii lea daid rolla sámegiela nannen- ja ovddidanbarggus.</p>
    <p>- Čuovvolit <span type="quote">"Sámi giellaguovddážiid 2012:s dahkkojuvvon evaluerema"</span></p>
    <p>Galgá váikkuhit:</p>
    <p type="listitem"> Dan ahte sámegielat geavahuvvojit eanet ja oainnusmahttojuvvojit giellaguovddážiid</p>
    <p>doaibmaguovllus.</p>
    <p>Giellaguovddážiid doarjaga meroštallanvuođđu lea guovtteoasat ja das leat: vuođđooassi ja aktivitehtaoassi. Vuođđodoarjja lea rámmaruhtadeapmi ja geavahuvvo vuođđodoaimmaide ja ovddidanbarggu plánemii. Vuođđodoarjaga bokte plánejit giellaguovddážat ja láhčet doaibmabijuid ja vugiid mat leat heivehuvvon sin bargosuorgái/guvlui. Aktivitehtadoarjja giellaguovddážiidda máksojuvvo bušeahttadárbbu ja aktivitehtaplánaid vuođul giellaguovddážiidda. Aktivitehtaoasi hálddaša sámediggeráđđi dahje dat orgána masa sámediggeráđđi fápmuda válddi.</p>
    <p>Ortnega hálddaša sámediggeráđđi dahje dat orgána masa sámediggeráđi fápmuda válddi. Muđui gusket sámi giellaguovddážiid doarjjanjuolggadusat.</p>
    <p>Oassemihttomearri 3:</p>
    <p type="listitem"> Sámegielat doaimmat lagašbirrasiin.</p>
    <p>Sámegiela ahtanuššamii lea deaŧalaš ahte sámegielaid nannemii ja ovddideapmái lea árjjalaš báikkálaš biras. Go báikegottiin leat máŋggalágan gielladoaibmabijut, de šaddet fálaldagat álbmogii báikkálaččat ja leat vuođđun árjjalaš giellabirrasii. Gielladilis iešguđege giellaguovlluin leat hui stuorra erohusat, ja deaŧalaš lea heivehit gielladoaibmabijuid iešguđege guovlluid várás. Doarjjaortnegiid bokte main báikkálaš aktevra lea doarjjaoažžun sihkkarastojuvvo eanet dat ahte doaibmabijut čađahuvvojit sierra giellaguovlluid dárbbuid mielde.</p>
    <p>Strategiijat dasa gullevaš doaibmabijuiguin:</p>
    <p type="listitem"> Oččodit máŋggalágan giellaarenaid sámegielaid várás.</p>
    <p>- Váikkuhit dakkár doaibmabijuid ruhtadeami maid bokte háhkat buriid giellaarenaid.</p>
    <p type="listitem"> Oččodit oahppanarenaid sámegielaid oahpahusa várás.</p>
    <p>- Váikkuhit giellaoahpahusdoaibmabijuid ruhtadeami skuvlla olggobealde. - Váikkuhit giella-, IT- ja dihtorkursafálaldagaide sámegielagiidda.</p>
    <p type="listitem"> Giellaguoddit geavahuvvojit árjjalaččat giellaoahpahusas.</p>
    <p>- Váikkuhit dakkár doaibmabijuid ruhtadeami main giellaguoddit geavahuvvojit árjjalaččat.</p>
    <p type="listitem"> Oččodit buriid gielladikšundoaibmabijuid.</p>
    <p>- Váikkuhit buriid gielladikšundoaibmabijuid ruhtadeami mánáid ja nuoraid várás. Váikkuhit biibbala jorgaleami ruhtadeami máttasámegillii</p>
    <p type="listitem"> Bargat dan ala ahte ođđa teknologiija ja digitála reaiddut heivehuvvojit ja ovddiduvvojit sámi</p>
    <p>giellaválljema várás. - Váikkuhit giellaapplikašuvnnaid ovddideami ruhtadeami.</p>
    <p type="listitem"> Hoahpuhit sámegiela terminologiija ja sámi báikenamaid čohkken ja duođaštanbarggu.</p>
    <p>- Váikkuhit báikenammaprošeavttaid ruhtadeami. - Váikkuhit terminologiijaprošeavttaid ruhtadeami. - Veahkehit báikenammaprošeavttaid ruhtademiin ovttaskas olbmui, giliservviide ja sullásaččaide Finnmárkkukommišuvnna barggu oktavuođas.</p>
    <p type="listitem"> Bargat dan ala ahte sámegielat vuorasolbmuide fállojuvvo čállin- ja lohkanveahkki.</p>
    <p>- Váikkuhit dakkár prošeavttaid ruhtadeami maid bokte sámegielat vuorasolbmot ožžot veahki gulahallat njálmmálaččat ja čálalaččat priváhta dahje almmolaš ásahusaiguin.</p>
    <p type="listitem"> Váikkuhit dasa ahte vuorrasat institušuvnnain ožžot fálaldaga sámiegiel gielladoaimmaide.</p>
    <p type="listitem"> Váikkuhit ovdánahttinprošeavttaide sámegielat mediafálaldagas.</p>
    <p>Galgá váikkuhit:</p>
    <p type="listitem"> Sámegielaid nannema ja daid eanet geavaheami.</p>
    <p type="listitem"> Ahte eambbogat ohppet sámegiela.</p>
    <p type="listitem"> Ahte bohtet eanet arenat sámegiela geavaheami várás.</p>
    <p>Ortnega hálddaša sámediggeráđđi dahje dat orgána masa sámediggeráđi fápmuda válddi. Muđui gusket giellaprošeavttaid doarjjanjuolggadusat.</p>
    <p>Oassemihttomearri 4:</p>
    <p type="listitem"> Árjjalaš čállin- ja lohkanveahkki vuorasolbmuide.</p>
    <p>Guovdageainnu suohkan lea bargan ovddasmanniprošeavttain jagi 2012 rájes jagi 2014 rádjai man ulbmilin lea kártet leago dárbu dán lágan fálaldahkii. Suohkan ja Sámediggi leat evalueren ortnega, mas konklušuvdnan lea, ahte lea dárbu, muhto ollu unnit go navddiimet. Čájehan lea maiddái ahte vuorasolbmot dárbbašit veahki geavahit digitála reaidduid, lassin čállin- ja lohkanveahkkái.</p>
    <p>Ovddasmanniprošeakta loahpahuvvo 2014:s. Sámedikki mielas ii leat Sámedikkis okto ovddasvástádus dán ortnegis, muhto ahte gielddat ja regionála ja guovddáš eiseválddit fuolahit dán dárbbus. Sámediggi veahkeha dán barggus. Prošeavttat mat váikkuhit dan ahte sámegielat vuorasolbmot ožžot veahki gulahallat njálmmálaččat ja čálalaččat priváhta dahje almmolaš ásahusaiguin, leat vuoruhuvvon giellaprošeaktadoarjagiid vuolde.</p>
    <p>Strategiija dasa gullevaš doaibmabijuiguin:</p>
    <p type="listitem"> Váikkuhit dan ahte čállin- ja lohkanveahkkeortnet vuorasolbmuide šaddá bissovaš ortnegin.</p>
    <p>- Ovttas gielddaiguin váldit oktavuođa bargodirektoráhtain ja čujuhit ahte čállin- ja lohkanveahkkái lea dárbu. - Jos gielda háliida, láhčit diliid nu ahte osiid guovttegielatvuođa doarjagis sáhttá geavahit dasa.</p>
    <p type="listitem"> Ásahit buoret ovttasbarggu organisašuvnnaiguin mat barget kártemiin ja buoridemiin sámi</p>
    <p>oahppaváillagiid diliid, ja ovddidit doaimmaid mat oččodit rievttalašvuođa ja buhtadusa sidjiide geat masse oahpu.</p>
    <p>Galgá váikkuhit:</p>
    <p type="listitem"> Ahte sámegielat vuorasolbmot ožžot veahki gulahallat njálmmálaččat ja čálalaččat priváhta ja</p>
    <p>almmolaš ásahusaiguin.</p>
    <p type="listitem"> Ahte čállin- ja lohkanveahkkeortnet šaddá bissovaš ortnegin.</p>
    <p>Oassemihttomearri 5:</p>
    <p type="listitem"> Guorahallanlávdegoddi dáruiduhttinpolitihkas.</p>
    <p>Dáruiduhttinpolitihkka lea váikkuhan garrasit sámi servodahkii, ja lea earret eará mielddisbuktán ahte ollu sápmelaččat leat massán ja ožžon gutnehuhttojuvvot iežaset sámi identitehta ja massán vejolašvuođa oahppat sámegiela. Mearrasámi guovlluide lea erenoamáš garrasit čuohcan. Dáruiduhttinpolitihkas lea leamaš stuora negatiivvalaš váikkuheapmi máŋgga buolvva sápmelaččaid sámegielgeavaheapmái, ja buktán sámi servodahkii stuora hástalusaid. Sámediggi oaidná ahte lea dárbu almmolaš guorahallamii ja kártemii dáruiduhttinpolitihka ulbmiliin, čađaheamis ja váikkuhangaskaomiin sápmelaččaide, ja váikkuhusain dán politihkas. Lea erenoamáš dárbu kártet duohta diliid earret eará sámi internáhttamánáin ja ohppiin, mánáid vuoigatvuođaid ektui našunála ja riikkaidgaskasaš rievtti ektui.  Ferte kártejuvvot gos ja makkár struktuvrrat dáruiduhttinapparáhtas ain gávdnojit dálá vuogádagain.</p>
    <p>Strategiijat dasa gullevaš doaibmabijuiguin:</p>
    <p type="listitem"> Ovttasbarggus Gieldda- ja ođasmahttindepartemeanttain ja eará áššáiguoski</p>
    <p>departemeanttaiguin, bidjat johtui almmolaš guorahallama das makkár váikkuhusat váilevaš oahppu sápmelaččaide ja dáruiduhttimis lea leamaš sámi álbmogii, dása gullet maid dáruiduhttima mihttomearit, čađaheapmi ja váikkuhangaskaoamit sápmelaččaid ektui, ja árvvoštallat daid Norgga lágaid ja álbmotrievttalaš geatnegasvuođaid ektui maidda Norga lei ja lea čadnon.</p>
    <p>Kultuvra</p>
    <p>Váldomihttomearri:</p>
    <p type="listitem"> Ealli ja juohkelágan sámi dáidda- ja kultureallin mas lea buorre kvalitehta ja lea buohkaid</p>
    <p>olámuttus.</p>
    <p>Sámedikki váldobargun kulturpolitihkas lea láhčit diliid sámi dáidda- ja kulturdoaimmaid ovddideapmái. Sámediggi galgá leat deaŧaleamos eavttuidbiddji sámi dáidaga ja kultuvrra ovddideamis. Nationála, regionála ja báikkálaš eiseválddiin lea maiddái ovddasvástádus das ahte sámi dáidagis ja kultuvrras leat seammalágan ovdánanvejolašvuođat go muđui eará dáidda- ja kultureallimis Norggas.</p>
    <p>Kulturpolitihkas áigu Sámediggi oččodit buriid rámmaeavttuid sámi dáiddáriidda ja nannet sámi kulturásahusaid. Áŋgiruššamat kultursuorggi siskkobealde leat maiddái sámi valáštallan ja sámi media.</p>
    <p>Sámedikkis lea ovddasvástádus sámi dáidaga ovddideamis, fuolahit ahte dáiddárat ožžot buriid ja einnostanvejolaš rámmaeavttuid doaibmaseaset. Dáiddáršiehtadus Sámedikki ja Sámi dáiddárráđi gaskka lea ásahuvvon, ja áigumuššan dainna lea, ovttas dáiddáriiguin bargat vuoruhemiiguin mat gusket sámi dáidaga nannemii. Kulturealáhusaid ovddideami oktavuođas lea ollu sáhka rámmaeavttuid birra sámi dáiddáriid várás. Kulturealáhusat guoskkahit ollu sihke Sámedikki ealáhus- ja kulturáŋgiruššama, ja danne válddahuvvojit goappašiin osiin.</p>
    <p>Sámediggi áigu láhčit diliid nu ahte sámi kultur- ja nuoraidorganisašuvnnat ahtanuššet. Doarjaga bokte Noereh! organisašuvdnii nannejuvvo organisašuvnna ruhtadanvuođđu.</p>
    <p>Sámi kultur- ja kulturgaskkustanásahusat leat deaŧalaš arenat sámi kultuvrra goziheapmái, ovddideapmái ja čalmmusteapmái olbmuide juohkelágan vugiiguin. Ásahusat leat vuođđun servodatorganiseremis, ja deaŧalaš lea ahte resurssat geavahuvvojit árjjalaččat ja ahte barggus mii čađahuvvo lea alla kvalitehta. Sámediggi bargá maiddái dan ala ahte vuoruhuvvon huksenprošeavttat ollašuhttojuvvošedje.</p>
    <p>2015:s vuoruhuvvojit sámi museat, sihke ovttaskas museat njuolga, fierpmádagat museaid ja Bååstede máhcahanprošeavtta gaskka. Bååstede ii leat dušše museaáŋgiruššan, muhto olles sámi álbmoga ektui áŋgiruššan, mii oažžut ruovttoluotta dávviriid Sápmái.</p>
    <p>Sámi ásahusat leat deaŧalaččat sámi servodaga ovddideamis ja bargu daid nannemiin joatkašuvvá 2015:s. Sámediggi áigu bidjat ovdan dieđáhusa 2015:s vuođđun dán áŋgiruššamii. Mis lea buorre ovttasbargu dáiddárorganisašuvnnaiguin mas dáiddáršiehtadus lea guovddáš gaskaoapmi. Sámedikki mihttomearrin lea ahte Sámi dáiddárráđđi áiggi mielde galgá nannejuvvot ja ovddiduvvot doaimmaid ja ovddasvástádusa dáfus. Girječállinprošeakta lea okta ovdamearka ovttasbarggus Sámi dáiddárráđiin, man ulbmilin lea oažžut ovdan buori sámi girjjálašvuođa.</p>
    <p>Sámediggi áigu bidjat eanet fuomášumi sámi mediai 2015:s ja áigu earret eará ovddidit ášši dan birra dievasčoahkkimii. Sámi valáštallan lea deaŧalaš sámi nuoraide, sihke identitehta duddjojeaddjin ja iešdovddu nannejeaddjin, muhto maiddái álbmotdearvvašvuođaperspektiivvas. Danne áigu Sámediggi láhčit diliid sámi valáštallama vuđolaččat guorahallamii 2015:s.</p>
    <p>Sámediggi háliida juksat váldomihttomeari kultuvrras čuovvovaš áŋgiruššansurggiid fokuserema bokte:</p>
    <p type="listitem"> Čielgaset ovddasvástádus sámi kultuvrras.</p>
    <p type="listitem"> Buorit rámmaeavttut sámi dáiddáriidda.</p>
    <p type="listitem"> Sámi kulturásahusat sámi kultuvrra gaskkustan- ja vásihanarenan.</p>
    <p type="listitem"> Árvoháhkan ja ahtanuššan kulturealáhusain.</p>
    <p>5.1 Váikkuhangaskaoamit kultuvrii</p>
    <p>5.1.1 Ekonomalaš váikkuhangaskaoamit</p>
    <p>5.1.2 Hálddahusdási resurssat - kulturjuogus</p>
    <p>Kapihttalis 18 – hálddahuslaš dási doaibmagolut – leat kulturjuhkosa bálkkát, mátkkit ja gelbbolašvuođa lokten.</p>
    <p>Kulturjuogus lea ealáhus-, kultur- ja dearvvašvuođa ossodaga (EKD) oassi. Ossodagas leat golbma juhkosa:</p>
    <p type="listitem"> Ealáhusjuogus.</p>
    <p type="listitem"> Kulturjuogus.</p>
    <p type="listitem"> Dearvvašvuođajuogus.</p>
    <p>Kulturjuogus lea sámediggeráđi politihkalaš čállingoddi mas lea ovddasvástádus bidjat johtui kulturfágasuorggi strategiijaid. Dat bohtet ovdan hálddahuslaš doaimmat kapihttalis dás vuolábealde.</p>
    <p>Juhkosis lea maiddái hálddašanovddasvástádus čuovvovaččas:</p>
    <p type="listitem"> Sámi kulturviesuid, festiválaid, valáštallama, teáhteriid, museaid, publikašuvnnaid ja media</p>
    <p>njuolgadoarjaga hálddašeamis.</p>
    <p type="listitem"> Kulturprošeavttaid ohcanvuđot doarjaga hálddašeamis, das maid mielde doarjagat sámi</p>
    <p>lágádusaide ja dáidda- ja kulturgaskkustanbáikkiide.</p>
    <p type="listitem"> Dáiddáršiehtadusa hálddašeamis.</p>
    <p>Dasa lassin lea juhkosis ovddasvástádus:</p>
    <p type="listitem"> Sámedikki nuoraidpolitihkalaš lávdegotti čuovvoleamis (SáNul).</p>
    <p>Kulturjuhkosis ledje 9 jahkedoaimma 1.10.2014 nammii.</p>
    <p>5.2 Čielgaseappo ovddasvástádus sámi kultuvrras</p>
    <p>Mihttomearri:</p>
    <p type="listitem"> Sámediggi lea sámi dáidaga ja kultuvrra ovddideami deaŧaleamos eavttuidbiddjiid gaskkas.</p>
    <p>Sámediggi ii sáhte iige hálitge váldit ovddasvástádusa sámi dáidagis ja kultuvrras okto. Nationála ja regionála ja báikkálaš eiseválddiin lea maiddái ovddasvástádus das ahte sámi dáidagis ja kultuvrras leat seammalágan ovdánanvejolašvuođat go muđui dáidda- ja kultureallimis Norggas.</p>
    <p>Sámedikki kulturpolitihka hástalussan lea dat go mis váilu doaibmamunni go guoská sámi dáidaga ja kultuvrra ovddideapmái. Dát ráddjejuvvo earret eará dainna go váilot bušeahttameannudanvuogit Sámedikki ja ráđđehusa gaskka. Sámi kultuvra ii searvvahuvvo lunddolaččat iešguđege plánain, áŋgiruššamiin ja orgánain kultursuorggis maid nationála eiseválddit leat vuolggahan eaige addojuvvo doarvái buorit suodjalan- ja ovddidaneavttut sin kulturpolitihka bokte. Jos galgá sáhttit čađahit árjjalaš ja ovddideaddji kulturpolitihkka, de lea dárbu buorebut čielggadit mii lea Sámedikki ja eará almmolaš aktevrraid ovddasvástádus ja rolla, go guoská sámi dáidagii ja kultuvrii ja leat dihtomielalaš dan ektui. Guovddážis dás lea Sámedikki ovttasdoaibman eará almmolaš eiseválddiiguin kulturpolitihkas.</p>
    <p>Oassemihttomearri 1:</p>
    <p type="listitem"> Duohta šiehtadallamat ráđđehusain juolludusaid ektui sámi dáidagii ja kultuvrii.</p>
    <p>Strategiija dasa gullevaš doaibmabijuiguin:</p>
    <p type="listitem"> Ráđđehusa ja Sámedikki ovddasvástádus sámi kultuvrii čielggasmahttojuvvo beliid gaskasaš</p>
    <p>šiehtadallamiid bokte. - Viidásetovddidit gulahallama Kulturdepartemeanttain Sámedikki vuoruhemiid ja bušeahta birra kultuvrii. - Čađahit guokte oktiiordnenčoahkkima 2015:s.</p>
    <p>Galgá váikkuhit:</p>
    <p type="listitem"> Áddejumi buorideami ráđđehusas Sámedikki dárbbuid ja vuoruhemiid birra kultursuorggis.</p>
    <p>Oassemihttomearri 2:</p>
    <p type="listitem"> Sámi kultuvrras lea lunddolaš ja deaŧalaš sadji ráđđehusa oppalaš ja bajimuš kulturpolitihkas.</p>
    <p>Strategiija dasa gullevaš doaibmabijuiguin:</p>
    <p type="listitem"> Eanet geavahit konsultašuvdnašiehtadusa gulahallamiin ráđđehusain kultursuorggi birra.</p>
    <p>- Čielggadit movt lea ulbmillaš geavahit dan konsultašuvdnašiehtadusa kultursuorggis mii lea Kulturdepartemeanttain. - Bargat árjjalaččat dan ala ahte sáhttit váikkuhit iešguđege strategalaš ja politihkalaš proseassain ráđđehusa kulturpolitihka ektui.</p>
    <p>Galgá váikkuhit dan:</p>
    <p type="listitem"> Ahte sámi kultuvra lea diehttelas oassi nationála, regionála ja báikkálaš dáidda- ja</p>
    <p>kulturgaskkusteamis.</p>
    <p>Oassemihttomearri 3:</p>
    <p type="listitem"> Regionála ja báikkálaš eiseválddit váikkuhit sámi dáidaga, kultureallima ja sámi kulturásahusaid</p>
    <p>ovddideami ovttas.</p>
    <p>Strategiijat dasa gullevaš doaibmabijuiguin:</p>
    <p type="listitem"> Ovttasbargošiehtadusaid bokte oainnusmahttit regionála eiseválddiid ovddasvástádusa sámi</p>
    <p>dáidagis ja kultuvrras. - Fylkkagielddaid ja gávpogiid ovttasbargošiehtadusaide bidjat buriid strategiijaid ja doaibmabijuid kultuvrra várás. - Váikkuhit sámi kulturdoaibmabijuid ruhtadeami ovttasbargguin fylkkagielddaiguin.</p>
    <p type="listitem"> Bargat dan ala ahte lea buorre ovttasbargu regionála ja báikkálaš eiseválddiiguin sámi dáidaga ja</p>
    <p>kultuvrra ovddideamis.  - Čađahit čoahkkimiid fylkkaiguin ja gielddaiguin dainna ulbmilin ahte dat válddášedje stuorát ovddasvástádusa sámi kultuvrras ja kulturviesuin.</p>
    <p>Galgá váikkuhit:</p>
    <p type="listitem"> Konkrehta dáidda- ja kulturprošeavttaid regionála ruhtadeami, mat leat ovddiduvvon gielddaid ja</p>
    <p>fylkkagielddaid ovttasbargošiehtadusain.</p>
    <p>5.3 Buorit rámmaeavttut sámi dáiddáriidda</p>
    <p>Mihttomearri:</p>
    <p type="listitem"> Rikkis sámi dáidda- ja kulturilbmadeapmi mas lea buorre kvalitehta háhkkojuvvo, čađahuvvo,</p>
    <p>gaskkustuvvo ja vásihuvvo.</p>
    <p>Sámedikki ovddasvástádus go guoská sámi kultuvrra ovddideapmái, lea fuolahit ahte dáiddáriin leat buorit ja einnostanvejolaš rámmaeavttut doaibmaseaset. Sámedikki deaŧaleamos gaskaoamit dán oktavuođas leat min ekonomalaš váikkuhangaskaoamit, muhto maiddái váikkuhanvejolašvuohta mii mis lea gulahallama, oktavuođa ja ovttasbarggu bokte eará almmolaš eiseválddiiguin.</p>
    <p>Sámediggi oaidná ahte politihka hábmemis lea lunddolaš lávga gulahallat dáidda- ja kultureallimiin mii mielddis buktá árjjalaš gulahallama sámi dáiddárorganisašuvnnaiguin politihka ja strategiija ovddideamis. Dát galgá dagahit dan ahte mii oažžut nana sámi dáiddárorganisašuvnnaid maidda dáiddárat millosit guorrasit.</p>
    <p>Oassemihttomearri 1:</p>
    <p type="listitem"> Sámi dáiddáriin leat buorit ja einnostanvejolaš rámmaeavttut doaibmaseaset.</p>
    <p>Sámedikki mihttomearrin lea fuolahit ahte dáiddáriin leat buorit ja einnostanvejolaš rámmaeavttut doaibmaseaset. Okta deaŧaleamos váikkuhangaskaoapmi dasa lea dáiddáršiehtadus. Dáiddáršiehtadusa evalueren, maid Norut Alta-Áltá dagai 2012:s, čájeha ahte šiehtadus lea leamaš deaŧalaš muhtun fásta rámmaid ja ortnegiid sihkkarastimii sámi dáidaga várás, muhto ahte šiehtadus sáhttá váikkuhit maiddái seailudeaddjin, ja ahte lea dárbu oččodit buoret saji dynamihkkii.</p>
    <p>Dáiddáršiehtadus Sámedikki ja Sámi dáiddárráđi gaskka lea ásahuvvon ovttasbarggu várás dáiddáriiguin sámi dáidaga nannema vuoruhemiid hárrái. Sámediggi bargá dan ala ahte nannet dáiddáršiehtadusa gaskaoapmin sámi dáidagiin áŋgiruššamii. Sámediggái lea deaŧalaš ahte Sámi dáiddárráđđi nannejuvvo ja ovddiduvvo nana dáidda- ja kulturorganisašuvdnan mii árjjalaččat sáhttá ovdánahttit sámi dáidda- ja kultureallima.</p>
    <p>Strategiijat dasa gullevaš doaibmabijuiguin:</p>
    <p type="listitem"> Dáiddáršiehtadusa ja lávga ovttasbarggu bokte dáiddárorganisašuvnnaiguin ovddidit buori ja</p>
    <p>juohkelágan sámi kultureallima ja láhčit diliid sámi dáidaga ja kultuvrra háhkamii ja gaskkusteapmái. - Čuovvolit dáiddáršiehtadusa mii lea dahkkojuvvon 2015:s. Šiehtadusa ekonomalaš rámman lea 7,1 miljon ru, mii lea lassánan 230 000 ruvnnuin jagi 2014 rájes.</p>
    <p type="listitem"> Ovddidit dáiddáršiehtadusa deaŧalaš reaidun sámi dáidaga ja kultuvrra ovddideamis.</p>
    <p>- Dáiddáršiehtadusa bokte addit Sámi dáiddárráđđái vejolašvuođaid váldit stuorát ovddasvástádusa sámi dáidaga ja kultuvrra ovddideamis. - Čađahit šiehtadallamiid dáiddárorganisašuvnnaiguin dainna áigumušain ahte oažžut sadjái dakkár dáiddáršiehtadusa mainna buot bealit leat duhtavaččat ja mii ovddida sámi dáidaga ja kultuvrra. - Čađahit jahkásaččat gulahallančoahkkimiid sámi dáiddárorganisašuvnnaiguin.</p>
    <p type="listitem"> Háhkat ovttasbargoarenaid sámi dáiddáriid ja eará dáiddáriid gaskka regionála ja nationála dásis.</p>
    <p>- Sámediggi lágida juohke nuppi jagi dáiddárkonferánssa ovdánahttin dihte ovttasbarggu dáiddáriid ja Sámedikki gaskka, ja dáiddáriid iežaset gaskka.</p>
    <p>Galgá váikkuhit:</p>
    <p type="listitem"> Ahte sámi dáiddárat vásihit ahte rámmaeavttut nugo gánnáhahttivuohta ja fágalaš ovddideapmi</p>
    <p>buorránit áiggi mielde.</p>
    <p type="listitem"> Ahte sámi dáiddárat ja Sámi dáiddárráđđi (SDR) vásihit ahte šiehtadallamiin ja</p>
    <p>dáiddáršiehtadusas lea stuorát dynamihkka ja buoret ovddidanmunni.</p>
    <p>Oassemihttomearri 2:</p>
    <p type="listitem"> Juoigan ja sámi musihkka mas lea buorre kvalitehta ja mii álkidit olaha eanet guldaleddjiid.</p>
    <p>Sámediggi áigu doarjut juoigama ja sámi musihka guovddáš oassin sámi dáidagis ja kulturilbmadeamis. Juoigan ja sámi musihkka ovddiduvvo sierra vugiiguin ja dađistaga ođđa arenain. Teknologalaš ovdáneapmi hástala sihke musihkkasuorggi ja Sámedikki doarjut musihka mii ovddiduvvo ja almmuhuvvo ođđa vuogi mielde. Mihttomearrin lea ahte Sámedikki váikkuhangaskaoamit galget sihke váikkuhit  máŋgga hápmásaš  almmuhemiid ja ovddidemiid konsearttain, festiválain ja sullasaččain, mii váikkuha ahte luohti ja sámi musihkka dovddusin dahkkojuvvo maiddái ođđa márkaniin.</p>
    <p>Strategiijat dasa gullevaš doaibmabijuiguin:</p>
    <p type="listitem"> Ovdánahttit kvalitehta dáfus buriid luđiid ja buori sámi musihka.</p>
    <p>- Váikkuhit buriid luohte- ja musihkkaalmmuhemiid ruhtadeami.</p>
    <p type="listitem"> Ovdánahttit sámi musihkkáriid.</p>
    <p>- Váikkuhit gierdomátkkiid, konsearttaid jna ruhtadeami.  - Addit artistabálkkážiid ja mátkedoarjaga sámi artisttaide ja dáiddáriidda lágideddjiin ovttas ruhtademiin.</p>
    <p>Galgá váikkuhit ahte:</p>
    <p type="listitem"> Eambbogat guldalit luđiid ja sámi musihka.</p>
    <p type="listitem"> Bohtet eanet sámi musihkkárat.</p>
    <p type="listitem"> Eanet almmuhuvvo kvalitehta dáfus buorre sámi musihkka.</p>
    <p type="listitem"> Sámi musihkkárat ja sámi musihkka ovdánahttojuvvojit máŋggalágan lávddiin.</p>
    <p>Ortnega hálddaša sámediggeráđđi dahje dat orgána masa sámediggeráđi fápmuda válddi. Muđui gusket luohte ja sámi musihka doarjjanjuolggadusat.</p>
    <p>Oassemihttomearri 3:</p>
    <p type="listitem"> Ovdánahttit kvalitehta dáfus buori girjjálašvuođa sámegillii.</p>
    <p>Sámediggi áigu bargat dan ala ahte movttiidahttit eanet sámegielat čáppagirjjálašvuođa almmuhemiid nuoraide.</p>
    <p>Strategiijat dasa gullevaš doaibmabijuiguin:</p>
    <p type="listitem"> Ovdánahttit sámegielat čáppagirjjálašvuođa almmuhemiid.</p>
    <p>- Váikkuhit sámegielat čáppagirjjálašvuođa almmuhemiid ruhtadeami.</p>
    <p type="listitem"> Ovddidit ortnegiid girjjálašvuođa jorgaleapmái sámegillii.</p>
    <p>- Váikkuhit girjjálašvuođa jorgalemiid ruhtadeami sámegillii.</p>
    <p type="listitem"> Nuorra sámi girječálliid rekrutteren.</p>
    <p>- Váikkuhit prošeavttaid ruhtadeami mat ovdánahttet girječállima.  - Movttiidahttit eanet almmuhit čáppagirjjálašvuođa girjjiid, iežas prošeavtta ásaheami bokte, dainna ulbmilin ahte rekrutteret girječálliid čállit sámegillii.  Prošeakta galgá váikkuhit dan ahte nuorra girječállit ožžot duohta vejolašvuođa ovddidit mánusa bagadeami, gelbbolašvuođa ovddideami ja fierpmádatčoagganemiid bokte. Prošeaktaáigodagas galget oasseváldit oažžut buriid gálggaid dáiddalaš čállimis ja ovddidit iežaset mánusa, ja dasa várrejuvvo áigi ja sadji prošeavtta nuppi jagis.</p>
    <p type="listitem"> Ovdánahttit sámegielat govvasárggusráidduid almmuheami.</p>
    <p>- Ruhtadit sámegielat govvasárggusráidduid mánáid várás.</p>
    <p>Galgá váikkuhit:</p>
    <p type="listitem"> Dan ahte eambbogat logašedje sámi girjjálašvuođa ja govvasárggusráidduid.</p>
    <p type="listitem"> Sámi girjjálašvuohta lea álkidit olámuttus.</p>
    <p type="listitem"> Oažžut ovdan gitta vihtta ođđa nuorra sámi girječálli geat čállet girjjálašvuođa mas lea buorre</p>
    <p>kvalitehta.</p>
    <p>Oassemihttomearri 4:</p>
    <p type="listitem"> Buorit ja juohkelágan dáidda- ja kulturilbmadeamit mat buktet ovdan sámi máŋggabealatvuođa.</p>
    <p>Sámi servodahkii lea deaŧalaš ahte sámi kultuvra ovdánahttojuvvo máŋggalágan ja iešguđege lágan kulturdoaluid bokte miehtá riikka, sihke stuorát gávpogiin ja čoahkkebáikkiin.</p>
    <p>Ealli ja máŋggabealat sámi dáidda- ja kultureallin ii leat dušše sámepolitihka mihttomearri, muhto das lea maiddái deaŧalaš árvu. Dáidda ja kultuvra lea buot ahkejoavkkuide inspirašuvdnan, reflekšuvdnan, máhttun ja vásihussan. Girjás kulturfálaldat sámi mánáide ja nuoraide lea deaŧalaš buori bajásšaddama dihte, ja dat addá inspirašuvnna sámi dáidda- ja kulturbargui maiddái maŋŋá eallimis. Sámi vuorasolbmot leat resursaolbmot buot kulturdoaimmain ja erenoamážit árbevirolaš dáidda- ja kulturilbmademiin.</p>
    <p>Girjás sámi kultureallin váikkuha ealli báikegottiid dan bokte go dat gártada doaimma, gullevašvuođa, loaktima ja identitehta. Vuoigatvuohta suodjalit, bargat, vásihit ja ovddidit min sámi dáidda- ja kultureallima lea árvu mii lea vuođđun Sámedikki kulturpolitihkkii.</p>
    <p>Sámediggái lea deaŧalaš ahte sámi álbmogis leat seamma vejolašvuođat go muđui álbmogis searvat kultureallimii.  Ovttaárvosaš fálaldat, mii lea ovddiduvvon sámiid iežaset eavttuid vuođul, lea bajimuš kulturpolitihkalaš mihttomearri.</p>
    <p>Strategiijat dasa gullevaš doaibmabijuiguin:</p>
    <p type="listitem"> Ovdánahttit sámi dáidda- ja kulturilbmadeami girjáivuođa mii oainnusmahttojuvvo servodagas.</p>
    <p>- Váikkuhit dáiddalaš ja kultuvrralaš doaibmabijuid ja doaimmaid ruhtadeami maidda mánát ja nuorat servet.  - Váikkuhit prošeavttaid ruhtadeami mánáid ja nuoraid várás ja sin gaskkas mii váikkuha sámi kultuvrra searvvaheami ja buktá eanet áddejumi dan birra.  - Váikkuhit dakkár kulturdoaluid ruhtadeami mat ovdánahttet ja gaskkustit sámi dáidaga ja kultuvrra, main váldofokus lea sámi kultuvrras. - Váikkuhit prošeavttaid/doaibmabijuid ruhtadeami mat nannejit, suodjalit ja gaskkustit ođđaáigásaš ja árbevirolaš dáidda- ja kulturilbmademiid.  - Váikkuhit sámi oanehis filmmaid ja dokumentára filbmabuvttadeami ruhtadeami sámi diliid birra.</p>
    <p>Váikkuhit sámi mánáidfilmmaid ja filmmaid mat leat sámi diliid birra dubbema ruhtadeami</p>
    <p>mánáid várás.</p>
    <p type="listitem"> Váikkuhit sámi dáidaga ja sámi dáiddáriid eanet riikkaidgaskasaččat promoterema ja vuovdima.</p>
    <p>- Váikkuhit arenaid, doaibmabijuid ja doaimmaid ruhtadeami mat ovdánahttet ja gaskkustit sámi dáidaga ja kultuvrra riikkaidgaskasaččat.</p>
    <p type="listitem"> Láhčit diliid sámi kultur- ja nuoraidorganisašuvnnaid ovddideapmái.</p>
    <p>- Váikkuhit nuoraidorganisašuvnna Noereh! ruhtadeami. - Váikkuhit doaimmaid ruhtadeami mat nannejit nuoraid kultur- ja identitehta. - Váikkuhit sámi kulturorganisašuvnnaid ovttaskas doaibmabijuid ruhtadeami.</p>
    <p type="listitem"> Váikkuhit dan ahte bibliotehka sáhttá ovdánahttit ja gaskkustit sámi girjjálašvuođa ja kultuvrra.</p>
    <p>- Váikkuhit prošeavttaid ruhtadeami sámi kultuvrra ovdánahttimii ja gaskkusteapmái.</p>
    <p type="listitem"> Seailluhit ja olahahttin dahkat sámi historjjálaš govvamateriálaid.</p>
    <p>Galgá váikkuhit:</p>
    <p type="listitem"> Sámi dáiddalaš ja kultuvrralaš ilbmademiid girjáivuođa sáhttá háhkat, gaskkustit ja vásihit.</p>
    <p type="listitem"> Sámi kultuvrralaš doaimmaid girjáivuođa.</p>
    <p type="listitem"> Sámi filbmabuvttademiid girjáivuođa.</p>
    <p type="listitem"> Sámi kultur- ja nuoraidorganisašuvnnaid ja dáiddárorganisašuvnnaid main leat ollu doaimmat ja</p>
    <p>maiddá ollu dáiddárat servet.</p>
    <p type="listitem"> Buriid ja álkidit olámuttu bibliotehkabálvalusaid olles sámi álbmogii ja earáide.</p>
    <p>Ortnega hálddaša sámediggeráđđi dahje dat orgána masa sámediggeráđi fápmuda válddi. Muđui gusket Noereh! organisašuvnna doarjjanjuolggadusat.</p>
    <p>Ortnega hálddaša sámediggeráđđi dahje dat orgána masa sámediggeráđi fápmuda válddi. Muđui gusket kulturdoaibmabijuid doarjjanjuolggadusat.</p>
    <p>5.4 Sámi kulturásahusat sámi kultuvrra gaskkustan- ja</p>
    <p>vásihanarenan</p>
    <p>Mihttomearri:</p>
    <p type="listitem"> Fágalaččat nana sámi ásahusat sámi dáidaga ja kultuvrra buorrin ovddidanarenan.</p>
    <p>Sámi ásahusat leat deaŧalaš aktevrrat ja ovttasbargobealit sámi dáidda- ja kultureallima ovddideami oktavuođas. Kulturásahusat leat maiddái deaŧalaš arenat sámi dáiddáriidda ja addet sámi dáiddáriidda ja artisttaide vejolašvuođa bargat ja ovddidit sin ilbmademiid. Dát leat maiddái deaŧalaš báikkit sámi identitehta, sámi servodatságastallama ja sámi áššiid áddejumi ovddideami várás. Ásahusaid vuođđun leat sámi giella ja kultuvra.</p>
    <p>Sámediggái lea deaŧalaš háhkat fágalaččat nana sámi ásahusaid. Gulahallama ovddideami bokte sámi ásahusaiguin, ja váikkuheami bokte ahte leat rámmat, áigu Sámediggi addit ásahusaide vejolašvuođaid ovddidit iežaset fágalaččat nana ásahussan. Dasto lea deaŧalaš Sámediggái ahte sámi ásahusat šaddet sámi dáidaga ja kultuvrra buorrin ovddidanarenan, ja dasto ahte addojuvvo vejolašvuohta ovddideapmái ja ođđa jurddašeapmái.</p>
    <p>Oassemihttomearri 1:</p>
    <p type="listitem"> Festiválat mat oainnusmahttet, gaskkustit ja ovddidit sámi kultuvrra.</p>
    <p>Strategiija dasa gullevaš doaibmabijuiguin:</p>
    <p type="listitem"> Addit sámi festiválaide ovdánanvejolašvuođaid oainnusmahttit, gaskkustit ja ovddidit sámi</p>
    <p>dáiddáriid ja sámi kultuvrra. - Váikkuhit daid festiválaid ruhtadeami njuolgadoarjaga bokte mat erenoamážit ovdánahttet sámi musihka.</p>
    <p>Galgá váikkuhit:</p>
    <p type="listitem"> Geasuheaddji sámi festiválaid, mat ovddiduvvojit, ođasmahttojuvvojit ja gos olbmot fitnet.</p>
    <p>Ortnega hálddaša sámediggeráđđi dahje dat orgána masa sámediggeráđi fápmuda válddi. Muđui gusket festiváladoarjjanjuolggadusat.</p>
    <p>Oassemihttomearri 2:</p>
    <p type="listitem"> Ásahuvvon sámi teáhterat sáhttet ovdánit dáiddalaččat, buvttadit lávdedáidaga alla dásis ja</p>
    <p>sáhttet dahkat gierdomátkkiid lávdedáidagiin ja nie addit kulturvásihusaid ja oainnusmahttit</p>
    <p>sámegielaid.</p>
    <p>Strategiija dasa gullevaš doaibmabijuiguin:</p>
    <p type="listitem"> Addit ásahuvvon sámi teáhteriidda vejolašvuođaid ovdánit dáiddalaččat ja fágalaččat, nu ahte dat</p>
    <p>doibmet kulturvásihan- ja kulturgaskkustanarenan, ja gos sámegielat geavahuvvojit ja</p>
    <p>oainnusmahttojuvvojit. - Váikkuhit daid sámi teáhteriid ruhtadeami mat buvttadit lávdedáidaga alla dásis ja dahket gierdomátkkiid lávdedáidagiin.</p>
    <p>Galgá váikkuhit:</p>
    <p type="listitem"> Ahte sámi lávdedáidda ovddiduvvo ja ođasmahttojuvvo ja vai sámi teáhteriidda bohtet geahččit.</p>
    <p type="listitem"> Rekrutterema sihkkarastima teáhterbargui.</p>
    <p>Ortnega hálddaša sámediggeráđđi dahje dat orgána masa sámediggeráđi fápmuda válddi. Muđui gusket teáhterdoarjjanjuolggadusat.</p>
    <p>Oassemihttomearri 3:</p>
    <p type="listitem"> Ahte sámi museain lea oktasaš identitehta, ja leat fágalaččat nannosat surggiin nugo</p>
    <p>hálddašeapmi, dutkan, gaskkusteapmi ja ođasmahttin.</p>
    <p>Láhčit diliid min oktasaš kulturárbbi suodjaleapmái ja gaskkusteapmái, deaŧalaš oassin Sámedikki barggus. Sámi museat leat áibbas guovddážis dán barggus. Sámediggái lea deaŧalaš ahte sámi museaide addojuvvojit ovdánan- ja ođasmahttinvejolašvuođat. Dárbbašuvvojit dohkálaš lokálat ja magasiinnat, sihke Bååstede-prošektii ja Saemien Sijtei, Várdobáikái ja Sámi dáiddamuseai.</p>
    <p>Strategiijat dasa gullevaš doaibmabijuiguin:</p>
    <p type="listitem"> Sihkkarastit sámi museaide rámmaeavttuid viidásetovddideapmái.</p>
    <p>- Váikkuhit njuolgadoarjagiin ruhtadeami museaide.</p>
    <p>- Fuolahit buori gulahallama ja váikkuhit áddejumi Kulturdepartemeanttas sámi museaid dárbbuide. - Bargat dan ala ahte fylkkagielddat ja gielddat attášedje eanet doaibmadoarjaga sámi museaide</p>
    <p type="listitem"> Sihkkarastit buori gulahallama sámi museaiguin.</p>
    <p>- Doallat jahkásaččat gulahallančoahkkimiid geahčadan dihte museaid dárbbuid ja hástalusaid</p>
    <p type="listitem"> Nannet barggu maid Sámi museasearvi ja Sámi museafierpmádat dahket.</p>
    <p>- Sihkkarastit fásta doaibmadoarjaga Sámi museasearvái - Bidjat fokusa Sámi museafierpmádaga dárbbuide ja hástalusaide</p>
    <p type="listitem"> Álggahit barggu dainna áigumušain ahte sámi museat ožžot stuorát ovddasvástádusa ja rolla sámi</p>
    <p>kulturmuittuid hálddašeamis.  - Geahčadit movt ovddasvástádusa ja rolla sáhtášii juogadit.</p>
    <p type="listitem"> Joatkit máhcahanproseassain mii lea hábmejuvvon Sámedikki čielggadusas Bååste – sámi</p>
    <p>kulturárbbi máhcaheapmi.  - Váikkuhit ruhtadeami sámi kulturárbbi máhcaheami plánemii ja ráhkkaneapmái.</p>
    <p>Ortnega hálddaša sámediggeráđđi dahje dat orgána masa sámediggeráđi fápmuda válddi. Muđui gusket museadoarjjanjuolggadusat.</p>
    <p>Oassemihttomearri 4:</p>
    <p type="listitem"> Sámi ásahusat leat deaŧalaš resurssat sámi dáiddáriidda ja kulturbargiide.</p>
    <p>Sámediggái lea deaŧalaš ahte sámi ásahusat ja arenat váikkuhit oaivillonuhallama, árbedieđuid sihkkarastima ja stuorát gelbbolašvuođa. Sámediggi áigu oččodit buriid rámmaeavttuid sámi ásahusaide, vai dat sáhttet váikkuhit sámi dáidda- ja kultureallima ovddideami ja gaskkusteami. Dasto áigut mii váikkuhit buori kulturovdáneami julev- ja máttasámi servodagas, ja gulahallat bures sámi</p>
    <p>kulturásahusaiguin dáin guovlluin addin dihte daidda ovdánanvejolašvuođaid.</p>
    <p>Ásahusat leat deaŧalaš arenat báikkálaččat ja regionála dásis sámi dáidaga ja kultuvrra ovdánahttimii ja ovddideapmái. Sámedikki mihttomearrin lea ahte sámi ásahusaide addojuvvojit buorit</p>
    <p>ovdánanvejolašvuođat.</p>
    <p>Strategiijat dasa gullevaš doaibmabijuiguin:</p>
    <p type="listitem"> Sihkkarastit sámi ásahusaide rámmaeavttuid viidásetovddideapmái.</p>
    <p>- Váikkuhit sámi ásahusaide ruhtadeami njuolgadoarjaga bokte.</p>
    <p type="listitem"> Sámi ásahusain lea buorre ovttasbargu gaskaneaset.</p>
    <p>- Váikkuhit dan ahte háhkkojuvvojit arenat fierpmádathuksemii ja ovttasbargodoaibmabijuide mat sáhttet váikkuhit sámi ásahusaid ovddideami.</p>
    <p type="listitem"> Váikkuhit buori ovttasbarggu sámi dáiddáriid ja sámi kulturásahusaid gaskka.</p>
    <p>- Váikkuhit arenaid háhkama gulahallama ja ovttasbarggu bokte dáiddáriid ja kulturásahusaid gaskka. - Ain doallat gulahallančoahkkimiid ásahusaiguin.</p>
    <p type="listitem"> Bargat dan ala ahte ovddidit sámi filbmainstituhta.</p>
    <p>- Váikkuhit Riikkaidgaskasaš sámi filbmainstituhta doaimma sihkkarastima.</p>
    <p type="listitem"> Bargat viidáseappot sámi ásahusovddidemiin.</p>
    <p>- Álggahit prográmma sámi ásahusovddideami várás man ulbmilin lea earret eará nannet gelbbolašvuođa jođiheamis, ekonomiijas, kvalitehtavuogádagain ja prošeaktastivrenmálliin.</p>
    <p>Galgá váikkuhit:</p>
    <p type="listitem"> Ahte ovttasbargodoaibmabijut/-prošeavttat ásahusaid gaskka ja ásahusaid ja dáiddáriid gaskka</p>
    <p>lassánit.</p>
    <p type="listitem"> Ulbmillaš, doaibmi ja ovddideaddji sámi kulturbargoarenaid.</p>
    <p>Ortnega hálddaša sámediggeráđđi dahje dat orgána masa sámediggeráđi fápmuda válddi. Muđui gusket kulturviesso- ja kulturgaskkustanásahusaid doarjjanjuolggadusat.</p>
    <p>Oassemihttomearri 5:</p>
    <p type="listitem"> Sámi ásahusat leat hutkás ja innovatiiva sámi dáidaga ja kultuvrra gaskkusteaddjit.</p>
    <p>Sámediggi háliida ahte sámi ásahusat doibmet olggos guvlui olbmuide ja sámi dáiddáriid arenan.</p>
    <p>Sámediggi ádde ahte dán bargui manná guhkes áigi, ja danne vuoruhuvvo ge sámi ásahusaid</p>
    <p>ovddidanbargu.</p>
    <p>Strategiija dasa gullevaš doaibmabijuiguin:</p>
    <p type="listitem"> Movttiidahttit sámi ásahusaid ovddideami ja ođđa hutkama dáidda- ja kulturgaskkustanarenan.</p>
    <p>- Ruhtadit doaimmaid mat váikkuhit sámi ásahusaid ovddideami guhkes áiggi badjel.   - Láhčit sámi ásahusaide dárbbašlaš rievdadanmuni.</p>
    <p>Galgá váikkuhit:</p>
    <p type="listitem"> Ahte sámi kulturásahusat ovdánahttet ođasteami ja doibmet sámi dáidda- ja</p>
    <p>kulturgaskkustanarenan.</p>
    <p>Ortnega hálddaša sámediggeráđđi dahje dat orgána masa sámediggeráđi fápmuda válddi. Muđui gusket sámi ásahusaid gelbbolašvuođa bajideami doarjjanjuolggadusat.</p>
    <p>Oassemihttomearri 6:</p>
    <p type="listitem"> Ahte Sámediggi dan bokte go lea fágalaš eavttuid biddji, lea mielde nannemin sámi lágádusaid</p>
    <p>rámmaeavttuid.</p>
    <p>Strategiija dasa gullevaš doaibmabijuiguin:</p>
    <p type="listitem"> Hástalit sámi lágádusaid ođđasis hutkamii nu ahte dat váikkuha beroštumi buorideami sámi</p>
    <p>girjjálašvuhtii ja dan buvttadeapmái.         - Čuovvolit sámi lágádusaid ruhtademiin, čielgaseappo vuordámušaiguin ja jeavddalaš oktavuohtačoahkkimiiguin.</p>
    <p>Galgá váikkuhit:</p>
    <p type="listitem"> Fágalaččat nana sámi lágádusaid mat sáhttet doaibmat buorrin infrastruktuvran sámi</p>
    <p>girjjálašvuođa ovddideapmái ja almmuheapmái.</p>
    <p>Ortnega hálddaša sámediggeráđđi dahje dat orgána masa sámediggeráđi fápmuda válddi. Muđui gusket sámi lágádusdoarjjanjuolggadusat.</p>
    <p>5.5 Sámi valáštallan</p>
    <p>Mihttomearri</p>
    <p type="listitem"> Máŋggalágan valáštallandoaimmat</p>
    <p>Nana sámi valáštallaneallin lea deaŧalaš mánáid ja nuoraid identitehtii, ja váikkuha nana oktavuođa. Sámediggái lea deaŧalaš ahte gávdnojit máŋggalágan valáštallandoaimmat. Deaŧalaš lea ahte gávdnojit arenat gos sámit buot guovlluin Sámis sáhttet deaivvadit valáštallandoaimmaide ja gilvvuide. Sámediggi lea njunnošis addimin sámi valáštallan- ja nuoraidorganisašuvnnaide vejolašvuođaid bargat oktasaš sámi valáštallamiin ja valáštallanfágalaš áššiiguin. Heargevuodjin lea áidnalunddot valáštallansuorgi, mii maiddái váikkuha nana historjjálaš árbevieruid goziheami álgoálbmogiid gaskkas Árktisis.</p>
    <p>Oassemihttomearri:</p>
    <p type="listitem"> Viiddis ja buorre valáštallanfálaldat sámi álbmogii.</p>
    <p>Strategiijat dasa gullevaš doaibmabijuiguin:</p>
    <p type="listitem"> Bargat dan ala ahte sihkkarastit govdodaga sámi valáštallamis.</p>
    <p>- Váikkuhit sámi valáštallanorganisašuvnnaid ja -servviid ruhtadeami.  - Váikkuhit dan ahte sámi spábbačiekčandoaimmaid organiseren sihke govdodat ja njunušdásis gozihuvvo buori vuogi mielde. - Doarjut FA Sámi mii lea gieskat ásahuvvon sámi spábbačiekčanorganisašuvdna.</p>
    <p type="listitem"> Riikkaidgaskasaš valáštallandoaluide searvama bokte ovddidit gulahallama, fierpmádaga ja</p>
    <p>áddejumi sámi nuoraid ja eará álgoálbmotnuoraid gaskka.</p>
    <p>- Váikkuhit Arctic Winter Games 2016 doaluide sámi searvama ruhtadeami, mat dollojuvvojit Ruonáeatnamis.</p>
    <p>Galgá váikkuhit:</p>
    <p type="listitem"> Ahte sámi valáštallanorganisašuvnnat sáhttet ovddidit valáštallanfálaldaga sihke govdodat- ja</p>
    <p>njunušdásis.</p>
    <p type="listitem"> Fysalaš doaibmaarenat mat váikkuhit oktiigullevašvuođa sámi mánáid ja nuoraid gaskka, ja mat</p>
    <p>duddjojit identitehta.</p>
    <p>Ortnega hálddaša sámediggeráđđi dahje dat orgána masa sámediggeráđi fápmuda válddi. Muđui gusket sámi valáštallandoarjjanjuolggadusat.</p>
    <p>5.6 Sámi mediat</p>
    <p>Mihttomearri:</p>
    <p type="listitem"> Girjás sámi mediat mat oainnusmahttet sámi giela, kultuvrra ja servodateallima.</p>
    <p>Deaŧalaš lea ahte leat máŋggalágan publikašuvnnat ja mediat mat meannudit áššiiguin mat leat áigeguovdilat ja váikkuhit oaivillonuhallama ja sámi dáidaga ja kultuvrra ovddideami ektui. Dasto lea deaŧalaš ahte gávdnojit máŋggalágan mediat mat geavahit sámegielaid árjjalaččat.</p>
    <p>Oassemihttomearri:</p>
    <p type="listitem"> Hukset ja ovddidit dakkár sámi mediaid mat váikkuhit servodatáŋgiruššama.</p>
    <p>Sámi mediaid meroštallan ii leat álki. Álgovuolggalaččat oaidná Sámediggi ahte olahusjoavku ja nu maiddái sámi mediaid meroštallan ii leat gávppálaš, muhto main váldoáššis lea sámegiella váldosisdoallun.</p>
    <p>Strategiijat dasa gullevaš doaibmabijuiguin:</p>
    <p type="listitem"> Gulahallama bokte báikkálaš, guovlulaš ja guovddáš eiseválddiiguin ja eará aktevrraiguin nannet</p>
    <p>rámmaeavttuid sámi mediaovddideapmái.  - Bargat dan ala ahte ekonomalaš rámmat sámi mediaide nannejuvvojit.</p>
    <p type="listitem"> Árjjalaš váikkuhangaskaomiid geavaheami bokte bisuhit ja viidásetovddidit sámi mediafálaldaga</p>
    <p>buot sámi giellajoavkkuid várás. - Váikkuhit máŋggalágan sámi mediaid ja publikašuvnnaid ruhtadeami mat ovdánahttet ja oainnusmahttet sámegielaid.</p>
    <p type="listitem"> Álggahit sámi mediadieđáhusa ráhkadeami.</p>
    <p>- Bidjat vuođu sámi mediadieđáhussii.</p>
    <p>Galgá váikkuhit:</p>
    <p type="listitem"> Arenaid gos sámi gielas, kultuvrras ja servodateallimis lea sorjjasmeahttun jietna, ja mat duddjojit</p>
    <p>identitehta.</p>
    <p type="listitem"> Máŋggalágan sámi publikašuvnnat čálalaš arenan buot golmma sámegillii.</p>
    <p>Ortnega hálddaša sámediggeráđđi dahje dat orgána masa sámediggeráđi fápmuda válddi. Muđui gusket sámi mediafálaldaga doarjjanjuolggadusat.</p>
    <p>Bibliotehka</p>
    <p>Váldomihttomearri:</p>
    <p type="listitem"> Eanet máhttu sámi girjjálašvuođa birra.</p>
    <p>Bibliotehkat leat deaŧalaččat demokratiijai, ja leat kultuvrra ja máhtu deaŧalaš gaskkustanarenat.  Bibliotehkat ja sámi girjebusset leat deaŧalaččat sámi giela, kultuvrra ja historjjá gáldun ja deaivvadanbáikin.</p>
    <p>Okta stuorra hástalusain bibliotehkain ja sámi girjebussiin leat dat go luoikkaheapmi geahppána. Ođđa mediaid geavaheapmi sáhttá leat dasa okta sivva. Árjjalaš gaskkusteami ja ovttasbarggu bokte girjebussiiguin galgá Sámedikki bibliotehka buoridahttit máhtu sámi girjjálašvuođa birra, vai maiddái luoikkaheapmi lassánivččii. Seammás lea deaŧalaš ahte maiddái sámi girjjálašvuohta čuovvu digitála ovdáneami, ja ahte geahčadit ođđa gaskkustanvugiid nugo mat sámi e-girjeluoikkaheami.</p>
    <p>Sámedikki bibliotehka galgá nannet ja ovddidit bibliotehkafálaldaga sámi álbmogii. Bibliotehka lea sámi girjjálašvuođa ja sámi bibliotehkabálvalusaid gelbbolašvuođaguovddáš, ja Sámedikki politihkkariid ja bargiid hálddašanbibliotehka.</p>
    <p>Sámediggi addá dál njuolgadoarjaga gávcci sámi girjebussii. Doarjjaortnega mihttomearrin lea addit</p>
    <p>buriid ja álkidit olámuttu sámi bibliotehkabálvalusaid olles sámi álbmogii ja earáide.</p>
    <p>Sámediggi háliida juksat váldomihttomeari dan bokte ahte fokusere čuovvovaš áŋgiruššansurggiid 2015:s.</p>
    <p type="listitem"> Gaskkustandoaimma.</p>
    <p type="listitem"> Bibliotehkaovddideami.</p>
    <p>6.1 Bibliotehkaid váikkuhangaskaoamit</p>
    <p>6.1.1 Ekonomalaš váikkuhangaskaoamit</p>
    <p>6.1.2 Hálddahusdási resurssat</p>
    <p>Sámedikki bibliotehka lea oassi Sámedikki hálddahusas. Bibliotehka lea gulahallanossodaga (GUL)</p>
    <p>juogus. Ossodagas leat guokte juhkosa:</p>
    <p type="listitem"> Gulahallanjuogus.</p>
    <p type="listitem"> Bibliotehkajuogus.</p>
    <p>Bibliotehka juhkosa bálkkát, mátkkit ja gelbbolašvuođalokten leat mielde kapihttalis 18 Hálddahusdási doaibmagolut</p>
    <p>Bibliotehkajuhkosis ledje njeallje jahkedoaimma 1.10.2014 nammii.</p>
    <p>6.2 Gaskkustandoaibma</p>
    <p>Árjjalaš gaskkusteami bokte, ja ovttasbargguin bibliotehkaiguin ja girjebussiiguin galgá Sámedikki bibliotehka buoridahttit máhtu sámi girjjálašvuođas vai luoikkaheapmi lassánivččii. Sámedikki mihttomearrin sámi girjebussiid ektui, leat buorit ja álkidit olámuttu sámi bibliotehkabálvalusat olles</p>
    <p>sámi álbmogii ja earáide. Girjebussiin galgá lea buorre ja máŋggalágan sámi girjjálašvuohta sámegillii ja sámi diliid birra eará gielaide.</p>
    <p>Mihttomearri:</p>
    <p type="listitem"> Sámi girjjálašvuohta ja kultuvra lea oahpis ja lea geavaheddjiid olámuttus.</p>
    <p>Strategiijat dasa gullevaš doaibmabijuiguin:</p>
    <p type="listitem"> Váikkuhit girjebussiid doaimma sámi guovlluin.</p>
    <p>- Váikkuhit sámi girjebussiid njuolgadoarjagiin ruhtadeami. - Juohkit dieđuid sámi girjjálašvuođa birra, ja fállat girjebussiide girjjit luoikama várás. - Doallat oktavuođa girjebussiiguin. - Evalueret sámi girjebussiid doarjjaortnega.</p>
    <p type="listitem"> Árjjalaččat juohkit dieđuid ja buoridahttit máhtu sámi girjjálašvuođa ja kultuvrra birra eará</p>
    <p>bibliotehkain. - Bargat ovttas Nationálabibliotehkain dainna áigumušain ahte oainnusmahttit sámi girjjálašvuođa ja kultuvrra nationála áŋgiruššamiin. - Oastit sámi girjjálašvuođa, katalogiseret ja olámuddui buktit čoahkkádusa eará bibliotehkaide ja ovttaskas luoikkaheddjiide.</p>
    <p>Galgá váikkuhit:</p>
    <p type="listitem"> Buriid ja álkidit olámuttu bibliotehkabálvalusaid olles sámi álbmogii ja earáide.</p>
    <p type="listitem"> Eanet máhtu sámi girjjálašvuođa birra.</p>
    <p type="listitem"> Eanet luoikkaheami.</p>
    <p>Ortnega hálddaša sámediggeráđđi dahje dat orgána masa sámediggeráđi fápmuda válddi. Muđui gusket sámi girjebussiid doarjjanjuolggadusat.</p>
    <p>6.3 Bibliotehkaovddideapmi</p>
    <p>Sámedikki bibliotehkas lea erenoamáš ovddasvástádus gelbbolašvuođa buorideamis sámi girjjálašvuođa ja kultuvrra birra bibliotehkain ja girjebussiin.</p>
    <p>Okta deaŧalaš váikkuhangaskaoapmi sámi bibliotehkabálvalusaid ovddideamis lea sámi girjjálašvuođa ja kultuvrra ovdánahttindoarjja bibliotehkaide.</p>
    <p>Sámedikki bibliotehka galgá fuolahit dan ahte sámi perspektiiva váldojuvvo mielde iešguđege áŋgiruššansurggiin nationála bibliotehkaovddideami oktavuođas.</p>
    <p>Mihttomearri:</p>
    <p type="listitem"> Sámedikki bibliotehka lea sámi girjjálašvuođa ja sámi bibliotehkabálvalusa</p>
    <p>gelbbolašvuođaguovddáš.</p>
    <p>Strategiijat dasa gullevaš doaibmabijuiguin:</p>
    <p type="listitem"> Buoridit gelbbolašvuođa sámi girjjálašvuođa ja kultuvrra birra.</p>
    <p>- Lágidit jahkásaččat konferánssa sámi girjjálašvuođa ja kultuvrra birra. - Váikkuhit sierralágan doaibmabijuid ruhtadeami maid bokte ovddidit ja oainnusmahttit sámi girjjálašvuođa ja kultuvrra bibliotehkain. Geahča kapihttala 5.3. - Plánet ja ásahit sámi e-girjeluoikkahanortnega.</p>
    <p>Galgá váikkuhit:</p>
    <p type="listitem"> Ahte bibliotehkat ovdánahttet ja gaskkustit sámi girjjálašvuođa ja kultuvrra.</p>
    <p>Mánáidgárddit</p>
    <p>Váldomihttomearri:</p>
    <p type="listitem"> Sámi giella, kultuvra, árbevierut ja vuođđoárvvut oidnosis mánáidgárddis.</p>
    <p>Sámedikki mánáidgárdepolitihka mihttomearrin lea háhkat buriid bajásšaddaneavttuid sámi mánáidgárdefálaldaga bokte. Sámediggi áigu váikkuhit dan ahte sámi mánáidgárdefálaldagas lea alla</p>
    <p>kvalitehta ja ahte leat doarvái mánáidgárdesajit. Sámi mánáidgárdefálaldat ferte doaibmat dan vuođđoprinsihpa vuođul ahte mánáidgárdi lea sámi servodaga heivehuvvon oassi. Sámi etnihkalaš identitehta mii čatnasa sosiála ja kultuvrralaš mihtilmasvuhtii lea deaŧalaš árvovuođđu. Deaŧalaš lea viidásetovddidit sámi kulturárbbi, sámi giela, kultuvrra, eallinvugiid ja árvvuid gaskkusteami bokte.</p>
    <p>Sámediggi lea ráhkadan sámediggedieđáhusa sámi mánáidgárdefálaldaga birra. Dieđáhusa duogážin lea ahte Sámediggi háliida hábmet bajimuš politihka mánáidgárdesuorggi várás, mas oaivaduvvojit ja čielggaduvvojit sámi mánáidgárdefálaldaga prinsihpalaš áššit. Dasto guorahallojuvvo mánáidgárdedieđáhusas makkár rolla ja politihkalaš váldi Sámedikkis galgá leat mánáidgárdeáššiin. Dieđáhusas biddjojuvvo fokus áŋgiruššansurggiide ja das oainnusmahttojuvvojit dat hástalusat maid Sámediggi oaidná mánáidgárdesuorggis.</p>
    <p>Dálá láhkaaddimis ii addojuvvo buohkaide geat háliidit vuoigatvuohta sámi mánáidgárdefálaldahkii. Mánáin lea vuoigatvuohta dušše mánáidgárdesadjái, muhto ii leat vuoigatvuohta oažžut sámi mánáidgárdefálaldaga. Sámediggeráđđi áigu vuoruhit ja bargat dan ala ahte lága bokte šattašii riekti oažžut sámi mánáidgárdefálaldaga.</p>
    <p>Sámedikkis lea okta ovttasteaddji ođđa mánáidgárdeoahpaheaddjioahpu čuovusjoavkkus. Bargu dahkkojuvvo áigodagas 2013-2017. Čuovusjoavku galgá čuovvolit ja árvvoštallat mánáidgárdeoahpaheaddjioahpu ovdáneami gulahallančoahkkimiid bokte ásahusaiguin, čuovvolit mánáidgárdeoahpaheaddjioahpu mihttomeari ođđa rámmaplánas, gelbbolašvuođa ovddideami, bagadit ja rávvet ásahusaid ja láhčit diliid kvalitehta buorideapmái dan bokte ahte háhkat gaskkustan- ja oaivillonuhallan arenaid. Ođđa mánáidgárdeoahpaheaddjioahpu sisdoalus galgá maiddái leat mielde sámi perspektiiva.</p>
    <p>Sámediggi háliida ahte ovddiduvvošii sámi mánáidgárdefálaldat buohkaide geat háliidit. Erenoamážit julev- ja máttasámiguovlluin lea dárbu nannet mánáid sámegiela mánáidgárdefálaldaga bokte.</p>
    <p>Sámediggi áigu bargat dan ala ahte juksat sámi mánáidgárdefálaldaga mihttomearri čuovvovaš áŋgiruššansurggiiguin bargamin:</p>
    <p type="listitem"> Mánáidgárddi sisdoallu.</p>
    <p type="listitem"> Giellamovttiidahttin mánáidgárddis.</p>
    <p type="listitem"> Giellalávgunmállet.</p>
    <p type="listitem"> Sámegielat bargiid rekrutteren.</p>
    <p type="listitem"> Pedagogalaš ávdnasat ja duhkorasat.</p>
    <p type="listitem"> Ovttasbargu ja oktavuohta mánáidgárddi ja skuvlla gaskka.</p>
    <p>7.1 Mánáidgárddiid váikkuhangaskaoamit</p>
    <p>7.1.1 Ekonomalaš váikkuhangaskaoamit</p>
    <p>7.1.2 Hálddahusdási resurssat – mánáidgárdejuogus</p>
    <p>Kapihttalis 18 – hálddahuslaš dási doaibmagolut – leat mánáidgárdejuhkosa ja vuođđooahpahusjuhkosa bargiid bálkkát, mátkkit ja gelbbolašvuođa lokten.</p>
    <p>Mánáidgárdejuogus lea bajásšaddan- ja oahpahusossodaga oassi. Ossodagas leat golbma juhkosa:</p>
    <p type="listitem"> Mánáidgárdejuogus.</p>
    <p type="listitem"> Vuođđooahpahusjuogus.</p>
    <p type="listitem"> Alit oahpu ja dutkama juogus.</p>
    <p>Ossodat lea sámediggeráđi politihkalaš čállingoddi ja das lea ovddasvástádus strategiijaid álggaheamis fágasurggiin mánáidgárdi, vuođđooahpahus ja alit oahppu ja dutkan. Barggut čatnasit beaivválaš politihkalaš ja hálddahuslaš doaimmaide, lassin juhkosiid doaimmaide fágasurggiineaset. Juhkosa barggut bohtet ovdan lagabuidda áŋgiruššansurggiid vuolde. Ossodagas lea maiddái ovddasvástádus Sámedikki oahpponeavvoguovddáža doaimmas.</p>
    <p>Mánáidgárdejuhkosis ledje 4 jahkedoaimma 1.10.2014 muttus.</p>
    <p>7.2 Mánáidgárddi sisdoallu</p>
    <p>Mihttomearri:</p>
    <p type="listitem"> Mánáidgárddis lea sámi sisdoallu mii ovdánahttá ahtanuššama, oahppama ja oahppahábmema</p>
    <p>ovttasbargguin ja áddejumiin máná ruovttuin.</p>
    <p>Mánáidgárddi sisdoalus lea kulturgaskkusteapmi beaivválaš doaibman. Kultuvrra oktavuođas lea sáhka árbbis ja árbevieruin, muhto seammás bajásdoallamis, duddjomis ja ođasmahttimis. Sámi kultuvra galgá báidnit sámi mánáidgárdefálaldaga, ja heivehuvvot buot mánáide. Sámedikki oaivila mielde galget mánáidgárddiin leat sámi objeavttat ja dovdomearkkat oidnosis. Sámi kultuvrra</p>
    <p>visualiseren, muhto maiddái giella, muitalit movt mánáidgárdi deattuha sámi sisdoalu. Go sámevuohta lea oidnosis, de addá dat mánáide gullevašvuođadovddu ja dohkkejumi, ja dat sáhttá leat mielde nannemin sámi identitehta.</p>
    <p>Sámi servodaga stuorra máŋggabealatvuohta dagaha ahte iešguđege mánáidgárddit fertejit bargat báikkálaš kultuvrra vuođul mánáidgárddisteaset. Dat gáibida ahte bargit dovdet báikkálaš ja árbevirolaš máhtu. Seammás galget mánát oažžut vejolašvuođa oahppat árvvusatnima ja oažžut oktasašvuođadovddu olles sámi máŋggabealatvuhtii, ja máŋggakultuvrralaš servodahkii oppalaččat.</p>
    <p>Strategiija dasa gullevaš doaibmabijuiguin:</p>
    <p type="listitem"> Sihkkarastit máhtu sámi gielas ja kultuvrras.</p>
    <p>- Gulahallat, ovttasbargat ja čuovvolit mánáidgárdeeaiggádiiguin ovttas sámi mánáidgárdefálaldaga. - Ođđa mánáidgárdeoahpaheaddjioahpu heiveheapmi. Dát dahkkojuvvo čuovvunjovkui searvama bokte mii galgá čuovvut oahpu jagiin 2013-2017. - Diehtojuohkin ja pedagogalaš bagadus gulahallama ja ovttasbarggu bokte mánáidgárddiid bargiiguin sámi mánáidgárdefálaldaga birra.  - Kvalitehtaovddideapmi, gelbbolašvuođa bajideapmi ja vásihusaid lonuhallan seminára lágideami bokte mánáidgárddiid bargiide. - Prošeavtta <span type="quote">“Kvalitehta mánáidgárddis”</span> resursajovkui searvan Oahpahusdirektoráhta olis áigodagas 2013-2017. - Addit rávvagiid mánáidgárdesuorggi vejolaš rievdadusaide nationála stivrendokumeanttain. - Váikkuhit sámi mánáidgárddiid ja daid mánáidgárddiid main lea sámi ossodat, ruhtadeami.</p>
    <p>Galgá váikkuhit:</p>
    <p type="listitem"> Ahte mánáidgárddiin bargiin lea fágalaš gelbbolašvuohta sámi gielas ja kultuvrras, ja ahte dat</p>
    <p>deattuhuvvo mánáidgárddis.</p>
    <p type="listitem"> Ahte sámi mánáidgárdefálaldagas lea buoret kvalitehta.</p>
    <p>Ortnega hálddaša sámediggeráđđi dahje dat orgána masa sámediggeráđi fápmuda válddi. Muđui gusket sámi mánáidgárdefálaldaga doarjjanjuolggadusat.</p>
    <p>7.3 Giellamovttiidahttin mánáidgárddis</p>
    <p>Mihttomearri:</p>
    <p type="listitem"> Mánáid giellaahtanuššan davvi-, julev- ja máttasámegielain movttiidahttojuvvo.</p>
    <p>Sámediggi áigu ovdánahttit dakkár politihka man olis boahtteáiggis šaddet eanet sámegiela geavaheaddjit. Danne lea deaŧalaš ahte mánát ohppet giela ruovttus, ja mánáidgárddi ja skuvlla bokte. Nu áigu ge Sámediggi árjjalaččat nanosmahttit ja láhčit diliid nu ahte buot mánát ožžot dan giellaoahpahusa masa sis lea vuoigatvuohta.</p>
    <p>Strategiija dasa gullevaš doaibmabijuiguin:</p>
    <p type="listitem"> Láhčit diliid árra giellamovttiidahttimii mánáidgárdefálaldaga bokte.</p>
    <p>- Váikkuhit giellaoahpahusa ruhtadeami mánáidgárddiin.</p>
    <p>Galgá váikkuhit:</p>
    <p type="listitem"> Ahte mánáidgárddiid bargiin lea gelbbolašvuohta sámegielas.</p>
    <p type="listitem"> Ahte mánát ožžot sámegiellaoahpahusa.</p>
    <p>Ortnega hálddaša sámediggeráđđi dahje dat orgána masa sámediggeráđi fápmuda válddi. Muđui gusket sámi mánáidgárdefálaldaga doarjjanjuolggadusat.</p>
    <p>7.4 Giellalávgunmállet</p>
    <p>Mihttomearri:</p>
    <p type="listitem"> Mánáidgárddiin main lea sámi fálaldat ožžot buriid giellaoahpahusmálliid.</p>
    <p>Sámediggi háliida ahte mánáidgárddiin livččii buorre metoda giellaoahpahussii, ja áigu ge danne áŋgiruššat giellalávgunmálliiguin ja giellamovttiidahttindoaibmabijuiguin mánáidgárddiin main lea fálaldat sámegielas. Giellalávgunmetodihkka vuođđuduvvá prinsihppii ahte mánát ohppet sámegiela go servet doaimmaide, ja gos rávisolbmot servet ja sáhttet addit gielalaš rávvagiid mánáide.</p>
    <p>Vásihusat čájehit ahte ollu sámi mánáidgárddiin ja ossodagain lea sihke dárogiella ja sámegiella beaivválaš giellan, ja giellaoahpahusa mihttomearit rievddadit guovllus guvlui. Nu dárbbašit ge mánáidgárddit ovddidanmodeallaid ja giellamovttiidahttindoaibmabijuid mat čatnasit ovttaskas máná gielladillái ja báikkálaš diliide. Hástalussan lea ahte bargiin lea oktasaš vuođđu giellaoahpahusas. Giellalávgunmálliid áŋgiruššama bokte ahtanuššá giella bures ja máhttu giellaoahpahusas buorrána. Sámediggi háliida bidjat fokusa julev- ja máttasámegielaide.</p>
    <p>Strategiijat dasa gullevaš doaibmabijuiguin:</p>
    <p type="listitem"> Váikkuhit dan ahte gávdnojit dohkálaš giellaoahpahusmállet boahtteáiggi hástalusaiguin</p>
    <p>deaivideapmái.  - Dieđuid ja máhtu juohkin giellalávgumiid birra mánáidgárddiid bargiide.  - Ovttasbargat guoskevaš aktevrraiguin giellalávguma álggaheamis mánáidgárddiin.</p>
    <p type="listitem"> Váikkuhit vuogádagaid sihkkarastima vai mánáidgárddiid eaiggádat sáhttet geavahišgoahtit</p>
    <p>giellalávgunmálliid ja giellamovttiidahttindoaibmabijuid mat leat geahččaluvvon, ja maid bokte giella ovdána bures.  - Váikkuhit giellalávgunprošeavttaid ruhtadeami mánáidgárddiin. - Váikkuhit báikkálaš ovddidanprošeavttaid ruhtadeami mánáidgárddiin.</p>
    <p>Galgá váikkuhit:</p>
    <p type="listitem"> Ahte mánáidgárddit geahččalit ja geavahišgohtet giellalávgunmálliid.</p>
    <p>Ortnega hálddaša sámediggeráđđi dahje dat orgána masa sámediggeráđi fápmuda válddi. Muđui gusket sámi mánáidgárdefálaldaga doarjjanjuolggadusat.</p>
    <p>7.5 Sámegielat bargiid rekrutteren</p>
    <p>Mihttomearri:</p>
    <p type="listitem"> Mánáidgárddiin leat doarvái sámegielat bargit.</p>
    <p>Sámediggi áigu politihkas bokte váikkuhit dan ahte sámegielat bargit lassánivčče ja váilivuohta nie unnošii. Mii áigut bargat dan ala ahte šattašii álkit rekrutteret ja bisuhit sihke sámegielat mánáidgárdeoahpaheddjiid ja veahkkebargiid. Sámi allaskuvllas, eará allaskuvllain ja universitehtain lea guovddáš rolla alit ohppui rekrutteremis. Sámedikki rolla lea earret eará váikkuhit rekrutterema stipeandaortnegiid ja ovttasbarggu bokte allaskuvllaiguin ja universitehtaiguin.</p>
    <p>Sámediggi áigu ovttasbargguin guovddáš eiseválddiiguin ja nationála doaibmabijuid bokte bargat dan ala ahte mánáidgárdeoahpaheaddji stáhtus loktejuvvo, eanet almmáiolbmot rekrutterejuvvojit ámmáhii</p>
    <p>ja váikkuhit dan ahte sámegielat bargit bisošedje mánáidgárdedoaimmas.</p>
    <p>Sámediggi oaidná hástalussan rekrutteret dakkár sámegielat bargiid geain lea máŋggabealat gelbbolašvuohta. Dárbbašuvvojit bargit geain lea kulturáddejupmi, kulturgelbbolašvuohta ja máhttu árbevirolaš sámi barggus. Sámediggi oaidná ahte mánáidgárdesuorggis lea dáhpáhuvvamin buolvamolsun. Nuorain geat dál ohcet barggu mánáidgárddis ii leat seamma buorre kultuvrralaš gelbbolašvuohta go ovddit buolvvain lei.</p>
    <p>Strategiija dasa gullevaš doaibmabijuiguin:</p>
    <p type="listitem"> Sihkkarastit sámegielat mánáidgárdeoahpaheddjiid/pedagogaid ja eará bargiid rekrutterema.</p>
    <p>- Ovttasbargu guovddáš eiseválddiiguin earret eará GLØD prošeavtta bokte.</p>
    <p>- Searvat Finnmárkku mánáidgárddiid dásseárvoteamii. - GLØD-prošeakta ovttasbargguin Finnmárkku fylkkamánniin ja Davvi-Norgga Gielddaid Guovddášlihtuin.</p>
    <p>Galgá váikkuhit:</p>
    <p type="listitem"> Ahte rekrutterejuvvojit eanet sámegielat mánáidgárdebargit.</p>
    <p type="listitem"> Ahte mánáidgárddiin leat eanet almmáiolbmot.</p>
    <p type="listitem"> Ahte sihkkarastojuvvojit buorit bargodilit ja ovdánanvejolašvuođat sámegielat bargiid várás vai sii</p>
    <p>bisošedje mánáidgárddis.</p>
    <p>7.6 Pedagogalaš ávdnasat ja duhkorasat</p>
    <p>Mihttomearri:</p>
    <p type="listitem"> Mánáidgárddiin leat pedagogalaš ávdnasat ja duhkorasat daid dárbbu várás.</p>
    <p>Deaŧalaš lea ahte mánáidgárddiin leat doarvái pedagogalaš ávdnasat ja duhkorasat. Danne vai mánát besset oahppat, ovddidit ja bisuhit sámi giela ja kultuvrra. Sámediggi áigu bargat dan ala ahte ráhkaduvvojit doarvái pedagogalaš ávdnasat ja duhkorasat mat leat heivehuvvon daid mánáidgárddiid geavahussii main lea sámifálaldat. Mánáidgárddiin galget leat ávdnasat mat nannejit mánáid</p>
    <p>oahppama sihke formála ja eahpeformála oahppanoktavuođain. Diehtojuohkinteknologiija sáhttá dievasmahttit mánáidgárddi bargovugiid, doarjut mánáid ovdáneami ja oahppama ja fállat ođđa ilbmadanvugiid. Deaŧalaš lea ahte maiddái mánáidgárddit čuvvot teknologalaš ovdáneami, ja ahte neahttavuđot oahppanresurssat nugo spealut ja applikašuvnnat boađášedje sámegillii.</p>
    <p>Strategiijat dasa gullevaš doaibmabijuiguin:</p>
    <p type="listitem"> Bargat dan ala ahte pedagogalaš ávdnasiid ja duhkorasaid ovddidanrámmat nannejuvvojit.</p>
    <p>- Ráhkadit doaibmaplána pedagogalaš ávdnasiid ja duhkorasaid ráhkadeapmái main vuolggasadjin lea sámi giella ja kultuvra.</p>
    <p type="listitem"> Sihkkarastit ahte ovddiduvvojit pedagogalaš ávdnasat ja duhkorasat.</p>
    <p>- Váikkuhit dakkár pedagogalaš ávdnasiid ja duhkorasaid, ja maiddái applikašuvnnaid ráhkadeami ruhtadeami main lea oktavuohta sámi kultuvrii ja árbevieruide.</p>
    <p>Galgá váikkuhit:</p>
    <p type="listitem"> Ahte ovddiduvvojit ávdnasat ja duhkorasat daid mánáidgárddiid geavahussii main lea sámi</p>
    <p>mánáidgárdefálaldat.</p>
    <p>Ortnega hálddaša sámediggeráđđi dahje dat orgána masa sámediggeráđi fápmuda válddi. Muđui gusket sámi mánáidgárdefálaldaga doarjjanjuolggadusat.</p>
    <p>7.7 Ovttasbargu ja oktavuohta ruovttu, mánáidgárddi ja</p>
    <p>skuvlla gaskka</p>
    <p>Mihttomearri:</p>
    <p type="listitem"> Oktavuohta ja progrešuvdna oahppansisdoalus mánáidgárddi rájes skuvlii vai oktilašvuohta</p>
    <p>barggus sámi gielain ja kultuvrrain sihkkarastojuvvo.</p>
    <p>Sámediggi áigu politihkas bokte láhčit diliid nu ahte buot mánáin lea ollislaš ja individuála láhččojuvvon oahppomannolat mánáidgárddis skuvlii. Go mánát dovdet oktavuođa mánáidgárddi ja skuvlla gaskka de movttiidahttá dat viidáset oahppamii. Sámediggi oaidná ahte deaŧalaš hástalussan lea duddjot oktilašvuođa oahppomannolagas viidásetovddidan dihte sámi giela ja kultuvrra.</p>
    <p>Strategiija dasa gullevaš doaibmabijuiguin:</p>
    <p type="listitem"> Sihkkarastit ovttasbarggu mánáidgárde- ja skuvlaeaiggádiid gaskka mánáidgárddis skuvlii sirdima</p>
    <p>oktavuođas. - Lágidit seminára mánáidgárddis skuvlii sirdima birra dainna áigumušain ahte sihkkarastit oktilašvuođa barggus sámi gielain ja kultuvrrain.</p>
    <p>Galgá váikkuhit:</p>
    <p type="listitem"> Eanet ollislaš ja individuála oahppomannolaga mánáidgárddis skuvlii.</p>
    <p>Vuođđooahpahus</p>
    <p>Váldomihttomearri:</p>
    <p type="listitem"> Sámi álbmogis lea dat máhttu, gelbbolašvuohta ja gálggat mat dárbbašuvvojit vai sáhttá gáhttet</p>
    <p>ja ovddidit sámi servodagaid.</p>
    <p>Sámedikki oahpahus- ja oahppopolitihkka lea vuođđuduvvon dan vuođđoektui ahte sámi skuvlla kvalitehtalaš sisdoallu ja skuvlla árvovuođđu leat guovddážis ollislaš sámi oahpahus- ja oahppopolitihka viidáseappot ovddideamis.</p>
    <p>Sámedikkis lea ovddasvástádus sámi oahpponeavvuid ráhkadeamis. Ain lea stuorra dárbu áŋgiruššat oahpporesurssaid ovddidemiin, ja sámi oahpponeavvuid váilivuohta lea skuvlapolitihkalaš hástalus. Dán hástalusa čuovvoleapmái lea Sámediggi ráhkadan ođđa doaibmaplána sámi oahpponeavvuid ráhkadeapmái áigodahkii 2015 – 2018.</p>
    <p>Sámediggi lea geatnegahttojuvvon bargat čuovvovaš áššiiguin oahpahuslága 6. kapihttala vuođul ja departemeantta juolludusreivve vuođul:</p>
    <p type="listitem"> Oahppoplánat sámegielas.</p>
    <p type="listitem"> Sámi sisdoallu nationála ja buohtalas, ovttaárvosaš oahppoplánain.</p>
    <p type="listitem"> Oahppoplánat sierra sámi fágain joatkkaoahpahusas.</p>
    <p type="listitem"> Oahpponeavvuid ráhkadeapmi.</p>
    <p>Deaŧalaš lea ahte nationála oahpahus- ja oahppopolitihkas leat mihttomearit ja strategiijat dan várás ahte sihkkarastit kvalitatiivva buori skuvlafálaldaga sámi ohppiide ja ahte álgoálbmotrievttálaš uhcimus standárddat čuvvojuvvojit. Sámediggi joatká ovttasbarggu departemeanttain dan ollašuhttima dihtii.</p>
    <p>Sámediggi oaidná ahte davviriikkalaš ovttasbargu oahpahussuorggis lea deaŧalaš. Sámi parlamentáralaš ráđđi lea ásahan ovttasbarggu rájáid rastá go guoská sámegiela nannemii ja ovddideapmái. Sámedikki mihttomearrin lea álggahit sullasaš ovttasbarggu oahpahusa oktavuođas daid vásihusaid vuođul mat dahkkojuvvojit giellaovttasbarggu ektui.</p>
    <p>Sámediggi áigu juksat váldomihttomeari oahpahusa ja oahpu oktavuođas čuovvovaš áŋgiruššansurggiiguin áŋgiruššamiin:</p>
    <p type="listitem"> Sámi ohppiid vuoigatvuođat ja skuvlla sisdoallu ja árvovuođđu.</p>
    <p type="listitem"> Oadjebas oahppanbiras.</p>
    <p>8.1 Vuođđooahpahusa váikkuhangaskaoamit</p>
    <p>8.1.1 Ekonomalaš váikkuhangaskaoamit</p>
    <p>8.1.2 Hálddahusdási resurssat – vuođđooahpahusjuogus</p>
    <p>18. kapihttalis– hálddahuslaš dási doaibmagolut - leat mánáidgárde- ja vuođđooahpahusjuhkosa bálkkát, mátkkit ja gelbbolašvuođa lokten.</p>
    <p>Vuođđooahpahusjuogus lea oassi bajásšaddan- ja oahpahusossodagas. Ossodagas leat golbma juhkosa:</p>
    <p type="listitem"> Mánáidgárdejuogus.</p>
    <p type="listitem"> Vuođđooahpahusjuogus.</p>
    <p type="listitem"> Alitoahpu ja dutkama juogus.</p>
    <p>Bajásšaddan- ja oahpahusossodat lea sámediggeráđi politihkalaš čállingoddi mas lea ovddasvástádus bidjat johtui strategiijaid fágasurggiin mánáidgárdi, vuođđooahpahus ja alit oahppu ja dutkan. Barggut mat gusket vuođđooahpahusjuhkosii čatnasit oktilis politihkalaš ja hálddahuslaš doaimmaide, lassin daid juhkosiid bargamušaide mat gullet sin fágasurggiide. Juhkosiid barggut bohtet ovdan áŋgiruššansurggiid čuoggáin. Ossodagas lea maid ovddasvástádus Sámedikki oahpponeavvoguovddáža doaimmas.</p>
    <p>Vuođđooahpahusjuhkosis ledje 9 jahkedoaimma 1.10.2014 muttus.</p>
    <p>8.2 Sámi oahppi vuoigatvuođat ja skuvlla sisdoallu ja</p>
    <p>árvovuođđu</p>
    <p>Mihttomearri:</p>
    <p type="listitem"> Sámi álbmogis lea duohta vuoigatvuohta oažžut kvalitehta dáfus buori oahpahusa sámegielas ja</p>
    <p>sámegillii ja sámi kulturárvvuid vuođul.</p>
    <p>Oassemihttomearri 1:</p>
    <p type="listitem"> Sámi ohppiin, beroškeahttá orrunbáikkis, galgá leat vuoigatvuohta oahpahussii sámegielas ja</p>
    <p>sámegillii, ja sin kultuvrra vuođul.</p>
    <p>Sámi ohppiin vuođđo- ja joatkkaskuvllain lea oahpahuslága mielde individuála vuoigatvuohta oahpahussii sámegielas beroškeahttá das gos Norggas sis leš ássanbáiki. Muhto vuoigatvuohta oahpahussii sámegillii lea dan duohken gos oahppi orru. Buot vuođđoskuvlaohppiin sámi guovlluin lea oahpahuslága § 6-2 mielde vuoigatvuohta oahpahussii sámegielas ja sámegillii. Olggobealde sámi guovlluid lea vuođđoskuvlla ohppiin vuoigatvuohta oahpahussii sámegielas ja sámegillii jos unnimusat 10 oahppi gielddas háliidit dákkár oahpahusa ja nu guhká go vel leat báhcán guhtta oahppi jovkui.</p>
    <p>§ 6-3 mielde lea sámiin joatkkaoahpahusas vuoigatvuohta oahpahussii sámegielas. Sis ii leat láhkii čadnojuvvon vuoigatvuohta oažžut oahpahusa sámegillii.</p>
    <p>Nannen ja čielggasmahttin dihtii sámi mánáid vuoigatvuođaid oahpahussii sámegielas ja sámegillii ja sámi árvvuid vuođul, oaidná Sámediggi dárbbu ođasmahttit oahpahuslága ja priváhtaskuvlalága.</p>
    <p>Sámedikkis lea ovddasvástádus vuođđooahpahusa (vuođđoskuvlla ja joatkkaskuvlla) oahppoplánain sámegielas,  erenoamáš sámi fágain joatkkaskuvllas, ja nationála ja sámi buohtalas dásseárvosaš oahppoplánaid sámi sisdoalus. Dát riekti lea oahpahuslága paragráfa 6-4 mielde. Stuorradiggedieđáhus 20 (2012-13) <span type="quote">“På rett vei”</span> álggaha muhtun strukturrievdadusaid earret eará joatkkaoahpahusa várás. Das sáhttet leat váikkuhusat oahppoplánaid sisdollui.</p>
    <p>Strategiija dasa gullevaš doaibmabijuiguin:</p>
    <p type="listitem"> Váikkuhit dasa ahte oahpahusláhka ja priváhtaskuvlaláhka ja eará stivrendokumeanttat fuolahit</p>
    <p>sámi ohppiid vuoigatvuođaid oahpahussii sámegielas ja sámegillii ja sámi kulturárvvuid vuođul.  - Vuolggahit Oahpahuslága guđát kapihttala ja priváhtaskuvlalága reviderenbarggu. - Addit gulaskuddancealkámušaid, gulahallat ja konsulteret departemeanttain ja dan vuollásaš eiseváldeorgánaiguin. - Fuolahit ahte sámi ohppiid vuoigatvuođat ja dárbbut gozihuvvojit láhka- ja láhkaásahusrievdadusain.</p>
    <p type="listitem"> Joatkit sámi oahppoplánaid ođasmahttinbargguin.</p>
    <p>- Ođasmahttit oktasaš oahppoplána prográmmasuorggis Design ja duodji Jo2:is ja oahppoplána oktasaš prográmmafágas Jo2:is boazodoallu. - Ovttasbargat Oahpahusdirektoráhtain oahppoplánaid ođasmahttimis ja sámi sisdoalu mearrideamis nationála oahppoplánain.</p>
    <p>Galgá váikkuhit dasa ahte:</p>
    <p type="listitem"> Sámi mánáid vuoigatvuođat čielggasmahttojuvvojit ja nannejuvvojit oahpahus- ja</p>
    <p>priváhtaskuvlalágas.</p>
    <p>Oassemihttomearri 2:</p>
    <p type="listitem"> Sámi oahpahusas leat rámmaeavttut mat sihkkarastet kvalitehta dáfus buori oahpahusa sámi</p>
    <p>giela, kultuvrra ja servodateallima vuođul.</p>
    <p>Sámi allaskuvla ásahii 2013:s sierra sámi oahpaheaddjifierpmádaga. Fierpmádat lea jurddašuvvon máhtu ovddideami gaskaoapmin sámi skuvllas, ja dasa galget gullat olahusjoavkku oahpaheaddjit, skuvlajođiheaddjit ja skuvlaeaiggádat sámi guovlluid sámi skuvllain. Fierpmádat lea máhttoovddideami gaskaoapmi sámi skuvllas, ja das galget leat mielde sámi guovlluid sámi skuvllaid oahpaheaddjit, skuvlajođiheaddjit ja skuvlaeaiggádat, ja dan oktiiordne Sámi lohkanguovddáš.</p>
    <p>Oahppit geat eai sáhte oažžut sámegieloahpahusa iežaset skuvllas, ožžot oahpahusa gáiddusoahpahusa bokte. Skuvlaeaiggát galgá máksit gáiddusoahpahusgoluid. Stáhta máksá</p>
    <p>ruovttoluotta sámegieloahpahusa goluid.</p>
    <p>- Joatkkaskuvlla oahppit geat válljejit sámegiela nubbingiellan sáhttet válljet golbma sierra variántta</p>
    <p>gaskka;</p>
    <p>- Sámegiella 2 (čađačuovvu fága vuođđoskuvllas ja joatkkaoahpahusas), - Sámegiella 3 (álkibuš variánta čađačuovvu fágas vuođđoskuvllas ja joatkkaoahpahusas), ja</p>
    <p>- Sámegiella 4 (variánta ohppiide geat álggahit sámegielain easkka joatkkaoahpahusas).</p>
    <p>Sámegiella 4 bođii oahppoplánaid ođasmahttima oktavuođas sámegielas 2014:s, maŋŋá go evalueremat čájehedje ahte ohppiin geat váldigohte sámegiela easkka joatkkaskuvllas, lei váttis váldit eksámena oahppoplána sámegiella 3 variántta mielde. Ođastusas 94 ledje oahppoplánat 4 variántta várás sámegielfágas mat buot gulle sámegiela oahpahusa ruhtadanortnega vuollái: sámegiella vuosttaš giellan, sámegiella nubbingiellan, sámegiella amasgiellan B-giella, sámegiella amasgiellan Cgiella. Departemeanta sihkkui ruhtadanortnega sámegillii amasgiellan Máhttoloktema atnui váldima oktavuođas. Ohppiin lea vuoigatvuohta váldigoahtit sámegiela joatkkaoahpahusas, gč. skuvlalága § 6.3. Dattetge ii leat leamaš oahppoplána ja makkárge ruhtadanortnet mii livččii heivehuvvon dán jovkui. Dál lea dán jovkui mearriduvvon oahppoplána, ja ruhtadanortnet ferte boahtit sadjái nugo dat lei Ođastusas 94.</p>
    <p>Strategiijat dasa gullevaš doaibmabijuiguin:</p>
    <p type="listitem"> Váikkuhit dan ahte skuvlaeaiggádiin ja oahpaheddjiin lea fierpmádat diehtojuohkin- ja</p>
    <p>vásáhuslonohallama várás sámi oahpahusa birra. - Leat mielde ruhtadeamen fierpmádaga sámegieloahpahusa várás.</p>
    <p type="listitem"> Bargat dan ala ahte nannet ruhtadeami sámegiela oahpahusa várás.</p>
    <p>- Bargat dainna ulbmiliin ahte sámi gáiddusoahpahus oažžu buriid rámmaeavttuid.</p>
    <p type="listitem"> Bargat dan ala ahte oahpaheaddjit ožžot lasseoahpu/joatkkaoahpu nubbingieloahpahusas.</p>
    <p>Gulahallan nationála eiseválddiiguin ja áigeguovdilis allaskuvllaiguin ja</p>
    <p>universitehtaiguin.</p>
    <p type="listitem"> Váikkuhit dan ahte addojuvvojit dieđut ja bagadus vuoigatvuođaid birra sámegieloahpahussii,</p>
    <p>oahppoplánaid, fága- ja diibmojuogu, oahpahusa lágideami ja oahpponeavvuid birra. - Addit dieđuid ja bagadusa guoskevaš forain ja guoskevaš aktevrraide.</p>
    <p>Galgá váikkuhit dan ahte:</p>
    <p type="listitem"> Sihkkarastit eavttuid dasa ahte skuvlaeaiggádat sáhttet addit oahpahusa sámegielas ja sámegillii</p>
    <p>sámi kulturárvvuid vuođul.</p>
    <p>Ortnega hálddaša sámediggeráđđi dahje dat orgána masa sámediggeráđđi fápmuda válddi. Muđui gusket sámegieloahpahusa fierpmádaga doarjjanjuolggadusat.</p>
    <p>Oassemihttomearri 3:</p>
    <p type="listitem"> Sámi oahppit ožžot vejolašvuođa geavahit sámi oahpponeavvuid, mat dávistit gustovaš</p>
    <p>oahppoplánadahkosii, buot golmma gillii ja buot fágain vuođđooahpahusas.</p>
    <p>Mihttomearit Sámedikki ovddit strategalaš plánas oahpponeavvoráhkadeami várás eai leat measta oppage ollašuhttojuvvon. Ain váilot ollu oahpponeavvut vuođđooahpahusas. Sámediggi lea dan čuovvolan dainna lágiin ahte lea ráhkadan doaibmaplána oahpponeavvoráhkadeami várás áigodahkii 2015 -2018 ja lea maid vuhtiiváldán ahte eanet oahppoplánat Máhttoloktema vuođul - sámi leat ođasmahttojuvvon 2012/2013.</p>
    <p>Doaibmaplána lea vuođđun daid vuoruhemiide mat dahkkojuvvojit 2015:s.</p>
    <p>Sámediggi searvá bargojovkui mii galgá buktit konkrehta evttohusa buoret ovttasbarggu birra davviriikkaid gaskka, vuosttažettiin sámi oahpponeavvuid ja oahpaheaddjigelbbolašvuođa ektui. Bargu galgá leat čađahuvvon geassemánu lohppii 2015.</p>
    <p>Strategiijat dasa gullevaš doaibmabijuiguin:</p>
    <p type="listitem"> Ráhkadit ja vuoruhit sámi oahpponeavvuid Sámedikki áigodaga 2015 -2018</p>
    <p>oahpponeavvoráhkadeami doaibmaplána vuođul. - Mielde ruhtadeamen oahpponeavvoráhkadeami vuođđooahpahusa várás. - Mielde ruhtadeamen oahpponeavvoráhkadeami dakkár mánáid ja nuoraid várás geain leat erenoamáš dárbbut. - Árvvoštallat doarjagiid oahpponeavvoráhkadeapmái.</p>
    <p type="listitem"> Bargat dan ala ahte nannet ovttasbarggu davviriikkaid gaskka go guoská sámi oahpponeavvuide</p>
    <p>ja oahpaheaddjigelbbolašvuhtii. - Searvat bargojovkui mas leat mielde Oahpahusdirektoráhta ja Sámediggi ja dasto skuvlapolitihkalaš aktevrrat Ruoŧa ja Suoma bealde.</p>
    <p>Galgá váikkuhit:</p>
    <p type="listitem"> Ulbmillaš ja ollislaš oahpponeavvoráhkadeami.</p>
    <p>Ortnega hálddaša sámediggeráđđi dahje dat orgána masa sámediggeráđđi fápmuda válddi. Muđui gusket doarjjanjuolggadusat oahpponeavvoráhkadeapmái.</p>
    <p>Oassemihttomearri 4:</p>
    <p type="listitem"> Sámi mánáin leat oahpponeavvut matematihkas, mat dávistit gustovaš oahppoplánadahkosii, buot</p>
    <p>golmma gillii vuođđooahpahusas.</p>
    <p>Bargu ođđa matematihkkaneavvuin sámegillii vuođđoskuvlla várás álggahuvvui 2010:s maŋŋá fálaldagaid viežžama, mas válljejuvvui jorgalit dálá oahpponeavvu dárogielas buot golmma sámegillii. Dát bargu čuovvoluvvo várrejuvvon ruđaiguin ollašuhttit 1.-4. ceahki oahppodahkosa davvisámegillii, julevsámegillii ja lullisámegillii.</p>
    <p>Strategiija dasa gullevaš doaibmabijuiguin:</p>
    <p type="listitem"> Čuovvolit sámi matematihkkaoahpponeavvu ráhkadeami vuođđoskuvlla várás.</p>
    <p>- Mielde ruhtadeamen matematihkkaoahpponeavvu jorgaleami ja heiveheami 1.- 4. jahkecehkiide davvisámegillii, julevsámegillii ja lullisámegillii.</p>
    <p>Galgá váikkuhit dan ahte:</p>
    <p type="listitem"> Oahpponeavvut matematihkas sámegillii leat fidnemis.</p>
    <p>Oassemihttomearri 5:</p>
    <p type="listitem"> Lullisámi terminologiija ja oahpponeavvoovddidanbargu jotkojuvvo ja ovddiduvvo viidáseappot.</p>
    <p>Sámediggi dagai 2013:s golbma jagáš šiehtadusa Engerdal suohkaniin ja Sámi allaskuvllain. Dát šiehtadus geatnegahttá goappašiid beliid váikkuhit dan ahte máttasámi gelbbolašvuođabiras mii ásahuvvui ja ovddiduvvui Elgå-prošeavtta bokte, šiehtadusas namuhuvvon Engerdal suohkana Elgåprošeakta, galgá jotkojuvvot ja dasa galget sihkkarastojuvvot rámmaeavttut boahtteáiggi doibmii ja ovdáneapmái. Sámediggi ruhtada prošeavtta sierra ruhtasirdimiid bokte stáhtabušeahtas.</p>
    <p>Ortnet evaluerejuvvo maŋŋá go prošeaktaáigodat nohká.</p>
    <p>Strategiija dasa gullevaš doaibmabijuiguin:</p>
    <p type="listitem"> Čuovvolit šiehtadusa Engerdal suohkaniin ja Sámi allaskuvllain máttasámi terminologiija- ja</p>
    <p>oahpponeavvoráhkademiin. - Mielde ruhtadeamen prošeavtta čuovvoleami.</p>
    <p>Galgá váikkuhit dan ahte:</p>
    <p type="listitem"> Lullisámi gelbbolašvuođabiras mii ásahuvvui ja ovddiduvvui Elgå-prošeavtta bokte, bisuhuvvo ja</p>
    <p>dasa sihkkarastojuvvojit rámmaeavttut vai gelbbolašvuođabiras sáhttá ovddidit máttasámi terminologiija, ja váikkuhit dan ahte ovddiduvvojit máttasámi oahpponeavvut main lea buorre</p>
    <p>kvalitehta.</p>
    <p>Ortnega hálddaša sámediggeráđđi dahje dat orgána masa sámediggeráđđi fápmuda válddi. Muđui gusket doarjjanjuolggadusat lullisámi terminologiija- ja oahpponeavvoráhkadeapmái.</p>
    <p>Oassemihttomearri 6:</p>
    <p type="listitem"> Buorre diehtojuohkin sámi oahpponeavvuid birra ja gaskaoamit digitála oahpponeavvuid</p>
    <p>almmuheapmái ja sámi oahpponeavvuid juohkimii.</p>
    <p type="listitem"> Oahpponeavvoportálas sáhttá geahččat makkár sámi oahppanresurssat gávdnojit, mii lea arena</p>
    <p>gos juohkit oahppanresurssaid ja mii lea ovddidan almmuhanreaiddu oahppanresurssaid</p>
    <p>ovddideapmái. Mihttomearrin lea ahte buot mii almmuhuvvo neahttaportálas almmuhuvvo davvi-</p>
    <p>julev- ja máttasámegillii.</p>
    <p>Oahpponeavvoportála huksenbargu álggahuvvui 2010:s ja dat jođihuvvui prošeaktan gitta 01.07.2013 rádjai, dál prošeakta lea bissovaš ja lea sirdojuvvon Sámi allaskuvlii.</p>
    <p>Strategiija dasa gullevaš doaibmabijuiguin:</p>
    <p type="listitem"> Sihkkarastit buriid rámmaeavttuid oahppaneavvuid hálddašeami várás.</p>
    <p>- Leat mielde ruhtadeamen neahttabáikki Ovttas - Aktan – Aktesne. - Dahkat sámi oahpponeavvuid olahahttin ja juohkit dieđuid daid birra. - Diehtojuohkin daid sámi oahpponeavvuid luoikamis mat gávdnojit Sámedikki oahpponeavvoguovddážis.</p>
    <p>Galgá váikkuhit dan ahte:</p>
    <p type="listitem"> Joatkit ja viidáseappot ovddidit neahttabáikki Ovttas - Aktan – Aktesne, mii juohká dieđuid</p>
    <p>oahpponeavvuid birra ja ovddida juogadanarena oahpponeavvuid várás.</p>
    <p>Ortnega hálddaša sámediggeráđđi dahje dat orgána masa sámediggeráđđi fápmuda válddi. Muđui gustojit sámi oahpponeavvoportála Ovttas - Aktan - Aktesne doarjjanjuolggadusat.</p>
    <p>Oassemihttomearri 7:</p>
    <p type="listitem"> Heivehit sámi árbedieđuid oahpahusas ja báikkálaš oahppoplánain, ja fievrridit árbedieđuid</p>
    <p>buolvvas bulvii nannen ja suodjalan dihte kultuvrralaš identitehta.</p>
    <p>Árbedieđuin lea stuorra árvu iešalddis, ja árbedieđuid fievrrideapmi sohkabuolvvaid gaskka lea deaŧalaš oassi kultuvrralaš identitehta nannemis ja suodjaleamis. Oahpahusa bokte ohppet oahppit ávkkástallat luondduresurssaiguin dan ektui maid luondu gierdá, ja ožžot máhtu sámi duojis. Dát lea mielde gaskkusteamen viidáseappot árbedieđuid. Prošeaktadoarjja sáhttá addojuvvot doaibmabijuide meahccegeavaheamis dahje duojis, dahje lotnolas meahcce- ja duodjedoaimmain.</p>
    <p>Strategiija dasa gullevaš doaibmabijuiguin:</p>
    <p type="listitem"> Váikkuhit dan ahte álggahuvvojit prošeavttat vuođđoskuvllas mat ovdánahttet sámi giela,</p>
    <p>identitehta ja árbedieđuid fievrrideami. - Leat mielde ruhtadeamen oahpahusprošeavttaid mat gusket luondduresurssaid árbevirolaš sámi ávkkástallamii ja eará duodjeprošeavttaide maid ulbmilin lea fievrridit árbedieđuid ja nannet sámegiela.</p>
    <p>Galgá váikkuhit dan ahte:</p>
    <p type="listitem"> Ahte vuođđoskuvlla oahppit ožžot oahpahusa sámi árbedieđuin.</p>
    <p type="listitem"> Ahte sámi árbedieđut heivehuvvojit skuvlla báikkálaš oahppoplánain</p>
    <p>Ortnega hálddaša sámediggeráđđi dahje dat orgána masa sámediggeráđđi fápmuda válddi. Muđui gustojit doarjjanjuolggadusat árbedieđu ja sámi meahcásteami várás vuođđoskuvllas.</p>
    <p>8.3 Oadjebas oahppanbiras</p>
    <p>Mihttomearri:</p>
    <p type="listitem"> Sámi ohppiin lea čáhkkilis ja oadjebas oahppanbiras.</p>
    <p>Sámediggái lea deaŧalaš ahte ohppiin galgá leat oadjebas ja buorre fysalaš ja psykososiála oahppanbiras mii movttiidahttá bures ovdánit oahppamis, ja ahte lea biras gos ii leat givssideapmi iige</p>
    <p>vealaheapmi.</p>
    <p>Strategiijat dasa gullevaš doaibmabijuiguin:</p>
    <p type="listitem"> Searvat ovddidanbargui mii sihkkarastá buori ja oadjebas oahppanbirrasa.</p>
    <p>- Bargat dan ala ahte eastadit vealaheami ja givssideami - Benjamin-bálkkašumi čuovvoleapmi. - Dronnet Sonja skuvlabálkkašumi čuovvoleapmi.</p>
    <p type="listitem">  Doarjut ovttasbarggu skuvlla ja ruovttu gaskka, ja skuvlla ja báikegotti gaskka.</p>
    <p>- Ovttasbargu vuođđoskuvlla vánhenlávdegottiin/FUG. - Formaliserejuvvon ovttasbargu ovttasbargošiehtadusat guoskevaš gielddaiguin.</p>
    <p type="listitem"> Váikkuhit dan ahte oahpahusas láhččojuvvo gelbbolašvuođa ovddideapmi searvama várás</p>
    <p>máŋggagielat ja máŋggakultuvrralaš servodagaide. - Nammadit lahtuid sierra ráđiide, orgánaide ja juryaide, ja daid čuovvoleapmi. - Fága-, referánsa- ja stivrenjoavkkuid čuovvoleapmi doppe gos Sámedikkis lea ovddastus.</p>
    <p>Galgá váikkuhit dan ahte:</p>
    <p type="listitem"> Oahppit leat oadjebasat sin skuvlaárgabeaivvis ja sin sámi identitehtas.</p>
    <p>Alit oahppu ja dutkan</p>
    <p>Váldomihttomearri:</p>
    <p type="listitem"> Dakkár oahppofálaldat ja dutkan mii duhtada sámi servodaga dárbbuid ja mii váikkuha</p>
    <p>servodatovddideami Sámis nugo mii háliidit.</p>
    <p>Sámedikki áigumuššan lea váikkuhit ahte šaddet eanet fágaolbmot geain lea gelbbolašvuohta sámi gielas ja kultuvrras, ja ahte gávdno relevánta dutkan vuođđun politihkalaš válljejumiide ja mearrádusaide. Dasa lassin áigu Sámediggi bargat dan ala ahte nationála dutkan- ja oahppopolitihkas</p>
    <p>gozihuvvo sámi perspektiiva.</p>
    <p>Sámi servodagas leat ovddabealde stuorra hástalusat das movt oažžut bargiid geain lea sámi giella- ja/dahje kulturgelbbolašvuohta eanaš surggiide. Ná lea dilli sihke almmolaš hálddašeamis ja priváhta ealáhuseallimis. Sámediggi oaidná ahte ovttasbargu rekrutterendoaibmabijuid ektui sámi alit ohppui lea hui deaŧalaš boahtteáiggis.</p>
    <p>Sámediggi julggašta ahte davviguovlluide eanet fuomášumi ja deattu geažil lea dárbu bidjat strategiijaid movt láhčit sámi servodaga gelbbolašvuođa- ja dutkanhástalusaid.</p>
    <p>Sámi árbedieđuiguin ávkkástallan lea deaŧalaš árvoháhkamii ja ođđa bargosajiide, dalle go ođđaáigásaš ealáhuseallin sámi guovlluin ovddiduvvo.</p>
    <p>Ođđaset dutkan čájeha ahte sámit Norggas vealahuvvojit. Dan vuostá sáhttá váikkuhit dat go buoriduvvo oppalaš gelbbolašvuohta sámiid ja sámi servodatdiliid birra álbmoga gaskkas. Sámediggi bargá danne dan ala ahte alit oahpus ja dutkamis oppalaččat gozihuvvo sámi perspektiivva.</p>
    <p>Sámi alit oahppu ja dutkan daidda gullevaš mihttomeriiguin ja doarjjaortnegiiguin, lea maiddái oassi kapihttaliin ealáhus, areálat ja biras, dearvvašvuohta ja sosiála, giella ja mánáidgárddit.</p>
    <p>Sámediggi lea bargagoahtán sámediggedieđáhusain alit oahpu ja dutkama birra. Sámediggedieđáhusa mihttomearrin lea earret eará váikkuhit reflekšuvnna ja gulahallama sámi servodaga dutkandárbbu ja alit oahppofálaldaga birra. Oahppofálaldagas ja dutkamis mii dávista sámi servodaga dárbbuide, livččii nana váikkuhus sávvojuvvon servodatovddideapmái Sámis. Dan oktavuođas lea mihttomearrin maiddái čilget mii lea Sámedikki ja eará aktevrraid rolla, ovddasvástádus ja váldi suorggi siskkobealde. Sámediggi lea álgán bargat sámediggedieđáhusain alit oahpu ja dutkama birra.</p>
    <p>Sámedikki áigumuššan livččii juksat alit oahpu ja dutkama váldomihttomeari bargguiguin čuovvovaš áŋgiruššansurggiid siskkobealde:</p>
    <p type="listitem"> Sámi alit oahppu.</p>
    <p type="listitem"> Sámi perspektiiva alit oahpus nationála dásis.</p>
    <p type="listitem"> Sámi dutkan.</p>
    <p type="listitem"> Studeanttaid rekrutteren sámi alit ohppui.</p>
    <p>9.1 Váikkuhangaskaoamit alit ohppui ja dutkamii</p>
    <p>9.1.1 Ekonomalaš váikkuhangaskaoamit</p>
    <p>9.1.2 Hálddahusdási resurssat – alit oahpu ja dutkanjuhkosis</p>
    <p>Kapihttalis 18 – hálddahuslaš dási doaibmagolut – leat alit oahpu ja dutkanjuhkosa bargiid bálkkát, mátkkit ja gelbbolašvuođa lokten.</p>
    <p>Alit oahpu ja dutkanjuogus lea bajásšaddan ja oahppoossodaga oassi. Ossodagas leat golbma juhkosa:</p>
    <p type="listitem"> Mánáidgárdejuogus.</p>
    <p type="listitem"> Vuođđooahpahusa juogus.</p>
    <p type="listitem"> Alit oahpu ja dutkanjuogus.</p>
    <p>Ossodat lea sámediggeráđi politihkalaš čállingoddi ja das lea ovddasvástádus strategiijaid álggaheamis fágasurggiin mánáidgárdi, vuođđooahpahus ja alit oahppu ja dutkan. Dan bargun lea beaivválaš politihkalaš ja hálddahusdási doaimma čađaheapmi, lassin juhkosiid doaimmaide fágasurggiineaset. Juhkosiid barggut bohtet ovdan lagabuidda áŋgiruššansurggiid vuolde. Ossodagas lea maiddái ovddasvástádus Sámi oahpponeavvoguovddáža doaimmas.</p>
    <p>Alit oahpu ja dutkanjuhkosis ledje 4 jahkedoaimma geavahusas 1.10.2014 muttus.</p>
    <p>9.2 Sámi alit oahppu</p>
    <p>Mihttomearri:</p>
    <p type="listitem"> Buoret gelbbolašvuohta sámi gielain ja sámi servodatdiliid birra.</p>
    <p>Sámi alit oahppun lohkkojuvvojit buot kurssat ja oahppoprográmmat main lea oktavuohta sámi gillii, kultuvrii, ealáhusaide, servodatdiliide dahje sullasaččaide, mat addet oahppočuoggáid alit oahpus.</p>
    <p>Strategiija dasa gullevaš doaibmabijuiguin:</p>
    <p type="listitem"> Váikkuhit dan ahte ásahusat fállet dakkár sámi alit oahpu maid sámi servodat jearrá.</p>
    <p>- Gulahallat áigeguovdilis allaskuvllaiguin ja universitehtaiguin.</p>
    <p>Galgá váikkuhit:</p>
    <p type="listitem"> Buori oahppofálaldaga sámi giela ja kultuvrra vuođul.</p>
    <p>9.3 Sámi perspektiiva alit oahpus nationála dásis</p>
    <p>Mihttomearri:</p>
    <p type="listitem"> Láhkaásahusain ja eará stivrendokumeanttain nationála dási alit oahpu várás gozihuvvo sámi</p>
    <p>perspektiiva.</p>
    <p>Strategiija dasa gullevaš doaibmabijuiguin:</p>
    <p type="listitem"> Váikkuhit dan ahte sámi perspektiiva heivehuvvo alit oahpus.</p>
    <p>- Áicit oahpaheaddjioahpu nationála ráđis. - Mánáidgárdeoahpaheaddjioahpu čuovusjoavkkus lahttut. - Gulahallan nationála eiseválddiiguin.</p>
    <p>Galgá váikkuhit:</p>
    <p type="listitem"> Dan ahte sámi perspektiiva lea heivehuvvon dutkamis ja alit oahpus Norggas.</p>
    <p>9.4 Sámi dutkan</p>
    <p>Mihttomearri:</p>
    <p type="listitem"> Sámi dutkamin lohkkojuvvo dutkan/FoU-doaibma mii lea dutkan juogo sámi diliid ja/dahje sámi</p>
    <p>ulbmiliid birra dutkan.</p>
    <p>Oassemihttomearri 1:</p>
    <p type="listitem"> Relevánta dutkan gávdno vuođđun válljejumiide ja politihkalaš mearrádusaide sámi servodaga</p>
    <p>ovddideamis.</p>
    <p>Strategiija dasa gullevaš doaibmabijuiguin:</p>
    <p type="listitem"> Oččodit formaliserejuvvon ovttasbarggu Sámedikki ja Dutkanráđi gaskka.</p>
    <p>- Áicit Dutkanráđi sámi prográmmastivrras. - Álggahit proseassa Sámedikki nammadan lahtuid ovddastusa viiddideamis Dutkanráđi orgánain.</p>
    <p>Galgá váikkuhit:</p>
    <p type="listitem"> Válljejumiid ja mearrádusaid relevánta máhttovuođu vuođul.</p>
    <p>Oassemihttomearri 2:</p>
    <p type="listitem"> Metodalaš vuođu ovddideapmi árbedieđuid vuogádatlaš kártemii.</p>
    <p>Sámedikki 2012 bušeahtas juolluduvvui vuosttaš gearddi ruhta ovddasmanniprošektii  Árbediehtoguovddáš. Prošeakta váldá vuolggasaji Sámedikki čuovvoleamis ja Árbediehtoprošeavtta bohtosiid konkretiseremis, árbedieđuid vuogádatlaš kártemis. Mihttomearrin lei háhkat ja geavahit máhtu sámi luonddudoalu birra resursan luondduresurssaid hálddašeamis. Prošeakta galggai evaluerejuvvot golmma jagi maŋŋá.</p>
    <p>Jagi 2013 bušeahtas lea lagabuidda dárkilastojuvvon ahte prošeakta galgá maiddái bidjat vuođu Árbediehtoguovddáža ásaheapmái.</p>
    <p>Sámedikki 2014 bušeahtas viiddiduvvui prošeavtta perspektiiva nu ahte ii šat guoskka dušše luondduhálddašeapmái muhto guoská maiddái árbedieđuid viidáseappot gaskkustandimenšuvdnii mánáidgárddiid, vuođđooahpahusa ja alit oahpu bokte. Árbedieđut galget maiddái buktojuvvot olámuddui vuođđun dutkamii.</p>
    <p>Váldoprošeakta Árbediehtu – árbedieđuid vuogádatlaš kárten, 2012 – 2015, loahpahuvvo 2015:s. Jurddašuvvon lea ahte Ovddasmanniprošeakta ja váldoprošeavtta bohtosat, leat oassin vejolaš Árbediehtoguovddáža sisdoalus.</p>
    <p>Strategiija dasa gullevaš doaibmabijuiguin:</p>
    <p type="listitem"> Váikkuhit dan ahte sámi árbedieđut ožžot lunddolaš saji dutkamis.</p>
    <p>Galgá váikkuhit:</p>
    <p type="listitem"> Ahte sámi árbedieđut gaskkustuvvojit viidáset boahttevaš buolvvaide oahpahusa bokte</p>
    <p>mánáidgárddiin, vuođđooahpahusas ja alit oahpus.</p>
    <p type="listitem"> Ahte sámi árbedieđut leat olámuttus máhttovuođđun dutkamii.</p>
    <p type="listitem"> Árbediehtoguovddáža ásaheami.</p>
    <p type="listitem"> Luondduvalljodatlága § 8 čuovvoleami ja álbmotrievttálaš standárddaid goziheami ja ovddideami</p>
    <p>álgoálbmogiid árbedieđuid goziheami várás hálddašeamis ja servodateallimis.</p>
    <p type="listitem"> Metodalaš vuogi ovddideapmi árbedieđuid vuogádatlaš kártemii.</p>
    <p>Ortnega hálddaša sámediggeráđđi dahje dat orgána masa sámediggeráđđi fápmuda válddi. Muđui gustojit Ovddasmanniprošeavtta Árbediehtoguovddáža doarjjanjuolggadusat.</p>
    <p>Oassemihttomearri 3:</p>
    <p type="listitem"> Sámedikki rolla alit oahpus ja dutkamis čilgejuvvo.</p>
    <p>Strategiija dasa gullevaš doaibmabijuiguin:</p>
    <p type="listitem"> Sámedikki politihkka alit oahpus ja dutkamis gaskkustuvvo dieđáhusa bokte.</p>
    <p>- Čuovvolit alit oahpu ja dutkama čilgehusa dieđáhusain. - Lágidit seminára alit oahpu ja dutkama birra, vuođđun dieđáhusbargui.</p>
    <p>Galgá váikkuhit:</p>
    <p type="listitem"> Čilget makkár rolla, ovddasvástádus ja váldi Sámedikkis ja eará aktevrrain lea alit oahpu ja</p>
    <p>dutkama oktavuođas.</p>
    <p>9.5 Sámi servodaga gelbbolašvuođadárbbu nannen</p>
    <p>Mihttomearri:</p>
    <p type="listitem"> Eanet fágaolbmot geain lea sámi giella- ja kulturgelbbolašvuohta.</p>
    <p>Sámi servodat dárbbaša fágaolbmuid geain lea máhtolašvuohta sámi gielas ja kultuvrras buot servodatsurggiin, sihke almmolaš ja priváhta surggiin.</p>
    <p>Deaŧalaš lea ahte sii geat eai hála sámegiela ožžot oahpahusvejolašvuođaid sámegielas ja dieinna lágiin besset háhkat dohkálašvuođa sámi alit ohppui. Sámediggi doarju allaskuvllaid ja universitehtaid daid barggus sáhttit fállat oahpahusa sámi fáttáid birra ja sámegielain máŋgga dásis alit oahpus.</p>
    <p>Strategiijat dasa gullevaš doaibmabijuiguin:</p>
    <p type="listitem"> Rekrutterehit sámegielagiid buot dásiin alit ohppui ja dutkamii.</p>
    <p>- Gulahallan Máhttodepartemeanttain master- ja doavttergrádastipeanddaid ásaheamis sámegielain. - Gulahallan Máhttodepartemeanttain rámmaid birra sámi alit ohppui rekrutteremis. - Gulahallan áigeguovdilis allaskuvllaiguin ja universitehtaiguin.</p>
    <p type="listitem"> Bargat dan ala ahte sihkkarastit ahte álbmot sáhttá gulahallat sámegielat bargiiguin</p>
    <p>mánáidgárddiin, skuvllas ja dearvvašvuođabálvalusain. - Váikkuhit stipeandda studeanttaide geat váldet alit oahpu sámegielain.</p>
    <p>Galgá váikkuhit:</p>
    <p type="listitem"> Eanet fágaolbmuid geain lea sámi giella- ja kulturgelbbolašvuohta eanaš fágasurggiid</p>
    <p>siskkobealde.</p>
    <p>Ortnega hálddaša sámediggeráđđi dahje dat orgána masa sámediggeráđi fápmuda válddi. Muđui gusket alit oahpu stipeandanjuolggadusat.</p>
    <p>Dearvvašvuohta ja sosiála</p>
    <p>Váldomihttomearri:</p>
    <p type="listitem"> Ovttaárvosaš dearvvašvuođa- ja sosiálabálvalusat sámi álbmogii, maid vuolggasadjin leat sámi</p>
    <p>giella ja kultuvra. Bálvalusat heivehuvvon sámi álbmoga vuoigatvuođaide ja dárbbuide.</p>
    <p>Sámedikki dearvvašvuođa- ja sosiálapolitihkka vuođđuduvvo ovttaárvosaš dearvvašvuođa- ja sosiálabálvalusaide sámi álbmoga várás, seamma dásis go muđui álbmogis leat. Vuođđun ovttaárvosaš mihttomeari sihkkarastimii lea, ahte buot dásiin lea máhtolašvuohta ja gelbbolašvuohta máŋggakultuvrralaš áddejumis, ja sámegielas ja sámi kultuvrras.</p>
    <p>Sámediggi áigu bargat dearvvašvuođa ja sosiála váldomihttomeari juksamis čuovvovaš áŋgiruššansurggiiguin:</p>
    <p type="listitem"> Ovttaárvosaš dearvvašvuođa- ja sosiálabálvalus.</p>
    <p type="listitem"> Ovttaárvosaš mánáidsuodjalanbálvalus.</p>
    <p type="listitem"> Ovttaárvosaš heahtedieđihanbálvalus.</p>
    <p type="listitem"> Sámi humána biologalaš ávdnasat.</p>
    <p type="listitem"> Veahkaváldi lagaš oktavuođain sámi servodagas.</p>
    <p>10.1  Dearvvašvuođa ja sosiála váikkuhangaskaoamit</p>
    <p>10.1.1 Ekonomalaš váikkuhangaskaoamit</p>
    <p>10.1.2  Hálddahusdási resurssat – dearvvašvuohta ja sosiálajuogus</p>
    <p>Kapihttalis 18 – hálddahusdási doaibmagolut – leat dearvvašvuohta ja sosiála juhkosa bargiid bálkkát, mátkkit ja gelbbolašvuođa lokten.</p>
    <p>Dearvvašvuohta ja sosiála juogus lea ealáhus- kultur- ja dearvvašvuohta ossodaga (EKD) oassi. Ossodagas leat golbma juhkosa:</p>
    <p type="listitem"> Ealáhusjuogus.</p>
    <p type="listitem"> Kulturjuogus.</p>
    <p type="listitem"> Dearvvašvuohta ja sosiála juogus.</p>
    <p>Dearvvašvuohta ja sosiála juogus doaibmá sámediggeráđi politihkalaš čállingoddin ja das lea ovddasvástádus vuolggahit strategiijaid fágasuorggis dearvvašvuohta ja sosiála. Dat boahtá ovdan hálddahusdási kapihttaliin ovdalis.</p>
    <p>Juhkosis lea hálddašanovddasvástádus:</p>
    <p type="listitem"> Dearvvašvuođa ja sosiála prošeaktadoarjaga hálddašeamis.</p>
    <p>Dearvvašvuohta ja sosiála juhkosis ledje 3 jahkedoaimma 01.10.2014 muttus.</p>
    <p>10.2 Ovttaárvosaš dearvvašvuođa ja sosiálabálvalus</p>
    <p>Mihttomearri:</p>
    <p type="listitem"> Ovttaárvosaš dearvvašvuođa ja sosiálabálvalusat heivehuvvon sámi álbmoga vuoigatvuođaide ja</p>
    <p>dárbbuide.</p>
    <p>Sámedikki dearvvašvuođa- ja sosiálapolitihka vuođđun leat ovttaárvosaš dearvvašvuođa- ja sosiálabálvalusat sámi álbmoga várás, seamma dásis go muđui álbmogis leat. Vuođđun ovttaárvosaš mihttomeari sihkkarastimii lea ahte buot dásiin lea máhtolašvuohta ja gelbbolašvuohta máŋggakultuvrralaš áddejumis, ja sámegielas ja sámi kultuvrras.</p>
    <p>Oassemihttomearri 1:</p>
    <p>Sámi pasieanttaid vuoigatvuođat ja dárbu ovttaárvosaš dearvvašvuođa- ja sosiálabálvalusaide gozihuvvo.</p>
    <p>Strategiijat dasa gullevaš doaibmabijuiguin:</p>
    <p type="listitem"> Gulahallama ja ovttasbarggu bokte bajimuš eiseválddiiguin ja relevánta aktevrraiguin sihkkarastit</p>
    <p>Sámedikki váikkuhanfámu dearvvašvuođa- ja sosiálabálvalusaid hábmemii ja čađaheapmi sámi álbmoga várás.</p>
    <p type="listitem"> Sihkkarastit ahte sámi pasieanttaid vuoigatvuođat ja dárbbut gozihuvvojit</p>
    <p>ovttasdoaibmanođastusas.</p>
    <p>- Árrat gulahallat guovddáš eiseválddiiguin dalle go bajimuš dási áŋgiruššamat álggahuvvojit. - Formálalaš váikkuhangaskaomiid bokte váikkuhit dan ahte sámi pasieanttaid vuoigatvuođat ja dárbbut jerrojuvvojit, oainnusmahttojuvvojit ja gozihuvvojit bajimuš dási áŋgiruššamiin ja láidestusain.  - Ohcalit duođaštuvvon máhtu sámi servodaga ovdánandovdomearkkaid ja dárbbuid birra dearvvašvuođa- ja sosiálasuorggis.</p>
    <p>Galgá váikkuhit:</p>
    <p type="listitem"> Dearvvašvuođa- ja fuolahusbálvalusat heivehuvvojit sámi álbmoga vuoigatvuođaide ja dárbbuide.</p>
    <p>Oassemihttomearri 2:</p>
    <p type="listitem"> Buot dási dearvvašvuođa- ja sosiálafágalaš bargiin lea sámi giella- ja kulturgelbbolašvuohta.</p>
    <p>Strategiija dasa gullevaš doaibmabijuiguin:</p>
    <p type="listitem"> Movttiidahttit eanet sámi giella- ja kulturgelbbolašvuođa dearvvašvuođa- ja sosiálafágalaš bargiid</p>
    <p>gaskkas buot dásiin.  - Váikkuhangaskaomiid árjjalaš geavaheami bokte movttiidahttit prošeavttaid maid ulbmilin lea buoridit sámi giella- ja kulturgelbbolašvuođa dearvvašvuođa- ja sosiálasuorggis.</p>
    <p>Galgá váikkuhit:</p>
    <p type="listitem"> Ahte šaddet eanet sámegielat dearvvašvuođa- ja sosiálafágalaš bargit.</p>
    <p>Oassemihttomearri 3:</p>
    <p>Buoret máhttu sámi pasieanttaid dárbbu birra dearvvašvuođa- ja sosiálabálvalusain buot dásiin.</p>
    <p>Strategiijat dasa gullevaš doaibmabijuiguin:</p>
    <p type="listitem"> Bargat dan ala ahte máhttu sámi gielas, kultuvrras ja servodatdiliin heivehuvvo fágaohppui</p>
    <p>joatkkaskuvllain ja alit oahpahusas. - Hástalit oahppoásahusaid heivehit sámi giela ja kulturgelbbolašvuođa ja ohcalit dan.</p>
    <p type="listitem"> Váikkuhit dan ahte ásahusat mat dutket dearvvašvuođa- ja sosiála diliid sámi servodagas</p>
    <p>nannejuvvojit ja viidásetovddiduvvojit.  - Oktavuođa bokte guovddáš eiseválddiiguin jearrat álbmotdearvvašvuođa dieđuid sámi servodaga birra.  - Bidjat eavttuid relevánta dutkamii mii buktá ovdan dutkanbohtosiid sámi servodaga dearvvašvuođa-, sosiála- ja mánáidsuodjalansurggiid dili birra. - Ovttas bargat sámi dearvvašvuođadutkamiin ja eará sámi fágaovddidanásahusaiguin dearvvašvuođa- ja sosiála máhttoovddideami ektui. - Ruhtadit metodaovddidan- ja heivehanprošeavttaid mat fokuserejit dakkár dearvvašvuođa- ja sosiálabálvalusaid nannema ja ovddideami main vuolggasadji lea sámi gielas ja kultuvrras.</p>
    <p>Galgá váikkuhit:</p>
    <p type="listitem"> Sámegielat ja kultuvrralaččat láhččojuvvon dearvvašvuođa- ja sosiálabálvalusaid sámi</p>
    <p>pasieanttaide ja geavaheddjiide.</p>
    <p>Oassemihttomearri 4:</p>
    <p>Sámi pasieanttat ožžot dakkár spesialistadearvvašvuođabálvalusa mii lea heivehuvvon sámi giela ja kultuvrra mielde.</p>
    <p>Strategiija dasa gullevaš doaibmabijuiguin:</p>
    <p type="listitem"> Gulahallama ja ovttasbarggu bokte eiseválddiiguin ja relevánta aktevrraiguin sihkkarastit</p>
    <p>Sámedikki váikkuhanfámu spesialistadearvvašvuođabálvalusaid hábmemii ja čađaheapmái sámi álbmoga várás.  - Sihkkarastit Sámedikki váikkuhanfámu regionála dearvvašvuođadoaimmahagaid barggahandokumeanttaide.  - Čuovvolit spesialistadearvvašvuođabálvalusa bálvalusfálaldaga organiserema ja ásaheami sámi pasieanttaid várás.  - Čuovvolit sámi dearvvašvuođapárkka ásahanbarggu. - Váikkuhit metodaovddidan- ja heivehanprošeavttaid ruhtadeami main fokus lea dakkár spesialistadearvvašvuođabálvalusaid nannemis ja ovddideamis maid vuolggasadjin lea sámi giella ja kultuvra.  - Ruhtadit prošeavttaid mat ovddidit buriid reaidduid spesialistadearvvašvuođabálvalusa kvalitehta mihtideapmái ja sihkkarastimii sámi álbmoga várás.  - Čuovvolit NAČ 2014:8 Dulkoma birra almmolaš suorggis ja Dearvvašvuohta Davvin dulkaprošeavtta viidáseappot Dearvvašvuohta Finnmárku siskkobealde. - Čuovvolit giela ja gulahallama mihtidanindikáhtoriid ovddidanbarggu kvalitehta sihkkarastima ja pasieantasihkarvuođa siskkobealde.</p>
    <p>Galgá váikkuhit:</p>
    <p type="listitem"> Gielalaččat ja kultuvrralaččat láhččojuvvon bálvalusfálaldagaid sámi pasieanttaid várás.</p>
    <p>Oassemihttomearri 5:</p>
    <p type="listitem"> Sámi geavaheaddjit ožžot gielalaččat ja kultuvrralaččat heivehuvvon dearvvašvuođa- ja</p>
    <p>fuolahusbálvalusa gielddain.</p>
    <p>Strategiijat dasa gullevaš doaibmabijuiguin:</p>
    <p type="listitem"> Gulahallama ja ovttasbarggu bokte gielddaiguin ja relevánta aktevrraiguin sihkkarastit gielalaččat</p>
    <p>ja kultuvrralaččat láhččojuvvon gieldadearvvašvuođabálvalusa sámi álbmoga várás.  - Ovttasbargošiehtadusaid bokte váikkuhit dan ahte sámi pasieanttaid dárbu dearvvašvuođa- ja sosiálabálvalusaid láhčimii gozihuvvo.  - Ovttasbargguin guoskevaš giellaguovddážiiguin bidjat fuomášumi sámi pasieanttaid ja geavaheddjiid dearvvašvuođa- ja fuolahusbálvalusaid heiveheapmái.  - Árjjalaš váikkuhangaskaoapmegeavaheami bokte váikkuhit dakkár metodaovddidan- ja heivehanprošeavttaid ruhtadeami maid ulbmilin lea buoridit sámi pasieanttaid bálvalusfálaldaga.</p>
    <p>- Váikkuhit prošeavttaid ruhtadeami maid ulbmilin lea ovddidit bissovaččat láhččojuvvon dearvvašvuođa- ja fuolahusbálvalusaid.</p>
    <p type="listitem"> Buoridit gieldadearvvašvuođabálvalusa bargiid máhtu sámi gielas ja kultuvrras.</p>
    <p>- Oktavuođa bokte dutkanbirrasiiguin ja fuolahusovddidanguovddážiiguin váikkuhit ja movttiidahttit eanet dutkat gielddaid bálvalusfálaldaga sámi geavaheddjiid várás. - Stipeandda bokte alit ohppui váikkuhit dárbbašlaččat sámi fágaolbmuid rekrutterema.  - Váikkuhit dakkár prošeavttaid ruhtadeami maid ulbmilin lea buoridit máhtu sámi gielas ja kultuvrras gieldadearvvašvuođabálvalusas.</p>
    <p>Galgá váikkuhit:</p>
    <p type="listitem"> Sámi geavaheaddjit gielddain ožžot dakkár dearvvašvuođa ja fuolahusbálvalusa mii vuođđuduvvo</p>
    <p>sámi gillii, árvvuide ja árbevieruide.</p>
    <p>Oassemihttomearri 6:</p>
    <p type="listitem"> Buoridit sámi geavaheddjiid ja pasieanttaid mielváikkuheami ja geavaheaddjistivrema.</p>
    <p>Strategiijat dasa gullevaš doaibmabijuiguin:</p>
    <p type="listitem"> Váikkuhit dan ahte sámi pasieanttat ja geavaheaddjit besset leat eanet mielde váikkuheamen</p>
    <p>dearvvašvuođa- ja sosiála bálvalusfálaldaga plánema ja barggu, ja ožžot dasa váikkuhanfámu.  - Ovttasbargu daid geavaheaddjiorganisašuvnnaiguin maiguin Sámedikkis leat ovttasbargošiehtadusat.  - Váikkuhit prošeavttaid ruhtadeami dearvvašvuođa- ja sosiálasuorggis maid áigumuššan lea buoridit sámi geavaheddjiid mielváikkuheami ja geavaheaddjistivrema dearvvašvuođa- ja sosiálabálvalusas.</p>
    <p type="listitem"> Joatkit ja viidásetovddidit eastadeaddji ja eaktodáhtolaš doaibmabijuid vuorraset sámiid várás</p>
    <p>deavddan almmolaš dearvvašvuođa- ja sosiálabálvalusaide.  - Váikkuhit prošeavttaid ruhtadeami maid ulbmilin lea ásahit deaivvadanbáikkiid sámi vuorasolbmuid várás, main deattuhuvvo sámi giella ja kultuvra.  - Njuolgadoarjja Várdobáikái vai sáhttá bagadit ja rávvet earáid geat háliidit ovdánahttit eaktodáhtolaš doaibmabijuid vuorraset sámi várás.</p>
    <p>Galgá váikkuhit:</p>
    <p type="listitem"> Sámi geavaheddjiid ja pasieanttaid vuoigatvuođa nannema beassat leat mielde váikkuheamen.</p>
    <p>Ortnega hálddaša sámediggeráđđi dahje dat orgána masa sámediggeráđi fápmuda válddi. Muđui gusket Sámi doavttersearvvi doarjjanjuolggadusat.</p>
    <p>Ortnega hálddaša sámediggeráđđi dahje dat orgána masa sámediggeráđi fápmuda válddi. Muđui gusket dearvvašvuođa- ja sosiálaprošeavttaid doarjjanjuolggadusat.</p>
    <p>10.3 Ovttaárvosaš mánáidsuodjalanbálvalus</p>
    <p>Sámi mánáin leat vuoigatvuođat mat leat regulerejuvvon norgga lágain ja riikkaidgaskasaš konvenšuvnnain mat nannejit sin rievtti geavahit kultuvrra, giela ja oskku. Máhttu sámi gielas ja kultuvrras lea deaŧalaš eaktu dasa ahte mánáidsuodjalanbálvalus galgá sáhttit addit sámi mánáide ja sin bearrašiidda dakkár fálaldaga masa sis lea vuoigatvuohta.</p>
    <p>Sámi mánáin lea vuoigatvuohta oažžut ollesárvosaš dearvvašvuođa- ja sosiálafálaldaga mii váldá vuolggasaji sin gielas ja kultuvrras, ja ahte dohkálaččat vuhtii váldojuvvo sin etnihkalaš, oskku, kultuvrralaš ja gielalaš duogáš veahkkedoaibmabijuid ovddideami oktavuođas. Dát lea mánáid iešheanalis vuoigatvuohta, mii guoská maiddái sámi mánáide geat leat mánáidsuodjalusa fuolahusas, gč. Mánáidkonvenšuvnna artihkkaliid 2, 20 ja 30.</p>
    <p>Oassemihttomearri:</p>
    <p type="listitem"> Sámi mánáid vuoigatvuođat ja dárbbut sihkkarastojuvvojit mánáidsuodjalanbálvalusas.</p>
    <p>Strategiijat dasa gullevaš doaibmabijuiguin:</p>
    <p type="listitem"> Gozihit ja oainnusmahttit sámi mánáid vuoigatvuođaid ja dárbbuid bajimuš mearridan- ja</p>
    <p>stivrengaskaomiin.</p>
    <p>- Konsultašuvnnat guovddáš eiseválddiiguin lágaid, láhkaásahusaid ja stivrendokumeanttaid ektui.  - Ovttas fylkkamanniin ja eará aktevrraiguin váikkuhit dan ahte Mánáidkonvenšuvnna artihkkalat mat gusket álgoálbmogiid mánáide gozihuvvojit.  - Ohcalit sámi mánáid vuoigatvuođaid ja dárbbuid Stáhta mánáidviesu konseapttas.</p>
    <p type="listitem"> Eanet máhttu sámi mánáid vuoigatvuođaid ja dárbbuid birra mánáidsuodjalanbálvalusas.</p>
    <p>- Ovttasbargat Norgga Biebmománáidservviin sámi biebmománáid hárrái.  - Váikkuhit prošeavttaid ruhtadeami maid mihttomearrin lea heivehit ja ovddidit dakkár mánáidsuodjalanbálvalusa mii goziha sámi mánáid giella- ja kulturvuoigatvuođaid. - Ohcalit duođaštuvvon máhtu sámi mánáid ja nuoraid dearvvašvuođa ja eallineavttuid birra. - Ohcalit duođaštuvvon máhtu sámi doaimmashehttejuvvon dearvvašvuođa ja eallineavttuid birra. - Ohcalit ja vuolggahit duođaštuvvon máhtu, daid sámi mánáid dearvvašvuođa ja eallineavttuid birra, geat leat leamaš mánáidsuodjalusa fuolahusas.</p>
    <p>Galgá váikkuhit:</p>
    <p type="listitem"> Dan ahte sámi mánáid giella ja kultuvra gozihuvvo dalle go mánát leat almmolaš fuolahusas.</p>
    <p>10.4 Ovttaárvosaš heahtedieđihanbálvalus</p>
    <p>Oassemihttomearri:</p>
    <p type="listitem"> Sámi álbmoga dárbbut gozihuvvojit heahtedieđihanbálvalusas.</p>
    <p>Strategiija dasa gullevaš doaibmabijuiguin:</p>
    <p type="listitem"> Stivret sámi beroštumiid goziheami heahtedieđihanbarggus.</p>
    <p>- Árjjalaččat ohcalit movt sámi geavaheaddjit gozihuvvojit heahtedieđihanbarggus.  - Ovttasbargat guoskevaš heahteguovddážiiguin ja gielddaiguin sámi geavaheddjiid vuoigatvuođaid ja dárbbuid goziheamis heahtedieđihanbarggus.  - Joatkit konsultašuvnnaid guovddáš eiseválddiiguin heahtedieđiheami ja almmuheami birra.</p>
    <p>Galgá váikkuhit:</p>
    <p type="listitem"> Heahtedieđihan- ja almmuhanvuogádaga mii sáhttá vuostáiváldit ja bálvalit dieđáhusaid sámegillii,</p>
    <p>ja mii maiddái goziha sámi servodaga dárbbuid.</p>
    <p>10.5  Sámi humána biologalaš ávdnasat</p>
    <p>Oassemihttomearri:</p>
    <p type="listitem"> Sámi álbmoga vuoigatvuođat humána biologalaš ávdnasiid hálddašeami ja geavaheami</p>
    <p>oktavuođas gozihuvvojit.</p>
    <p>Strategiija dasa gullevaš doaibmabijuiguin:</p>
    <p type="listitem"> Čuovvolit Girkonjárggajulggaštusa mii guoská sámi humána biologalaš ávdnasiid vuoigatvuođaide</p>
    <p>ja hálddašeapmái.  - Ovttas sámi fágaolbmuiguin ovddidit njuolggadusaid sámi humána biologalaš ávdnasiid hálddašeapmái ja geavaheapmái.</p>
    <p>Galgá váikkuhit:</p>
    <p type="listitem"> Dan ahte sámi álbmoga vuoigatvuođat gozihuvvojit humána biologalaš ávdnasiid hálddašeamis ja</p>
    <p>geavaheamis.</p>
    <p>10.6 Veahkaváldi lagaš oktavuođain sámi servodagas</p>
    <p>Oassemihttomearri:</p>
    <p type="listitem"> Máhttu veahkaválddi birra lagaš oktavuođain sámi servodagas.</p>
    <p>Strategiija dasa gullevaš doaibmabijuiguin:</p>
    <p type="listitem"> Buoret máhttovuođđu das man geažil šaddá veahkaváldi lagaš oktavuođain.</p>
    <p>- Váikkuhit prošeavttaid ruhtadeami veahkaválddi birra lagaš oktavuođain sámi servodagas.</p>
    <p>Galgá váikkuhit:</p>
    <p type="listitem"> Veahkaválddi eastadeami lagaš oktavuođain sámi servodagas.</p>
    <p>Areálat ja biras</p>
    <p>Váldomihttomearri:</p>
    <p type="listitem"> Guoddilis luonddu ja resursavuođu hálddašeami vuođul sihkkarastit ja ovddidit sámi kultuvrra,</p>
    <p>ealáhusbarggu ja servodateallima.</p>
    <p>Guoddilis ovddideamis lea sáhka sihke geavaheamis ja gáhttemis. Sámediggi deattuha barggustis</p>
    <p>sihkkarastit sámi oassálastima geavaheamis, hálddašeamis ja gáhttemis sámi guovlluid luondduresurssaid.</p>
    <p>Ceavzilis sámi báikegottit leat váldoeaktun sámi kultuvrra, ealáhusaid ja servodatovddideami nannemii</p>
    <p>ja ovddideapmái. Maiddái areála- ja resursahálddašeapmái lea guovddáš hástalussan dat ahte váikkuhit dássedis ássanovdáneami.</p>
    <p>Sápmelaččain lea dárbu suddjet árbevirolaš eallinvugiid ja vuoigatvuođaid guovlluide mat leat huksejuvvon guhkesáiggi geavaheami bokte, dan dihte go kulturbarggu ja árbevirolaš ealáhusbarggu gaskavuohta lea earenoamáš nanus.</p>
    <p>Resursaguovllut, luondduvalljivuohta, kulturmuittut ja kultureanadat leat sámi kultuvrra ávnnaslaš kulturvuođu dehálaš oasit. Areálahálddašeapmi, luondduresurssat, luondduvalljivuohta ja movt mii dustet dálkkádatrievdama lea dasto deaŧalaš vuođđun sámi kultuvrra ja servodateallima sihkkarastimis, seailudeamis ja ovdánahttimis. Álgoálbmogiidda čuhcet dálkkádatrievdamiid váikkuhusat ovddimusat. Danne lea biraspolitihkka nu deaŧalaš dasa ahte min kultuvra ja min servodagat seilot boahtteáigái. Danin lea deaŧalaš ahte Sámediggi berošta ja oassálastá arenain gos biras- ja dálkkádatpolitihkka hábmejuvvo, sihke nationála ja riikkaidgaskasaš dásis.</p>
    <p>Gustovaš areála- ja birasdieđáhus ođasmahttojuvvo 2015:s. Dasa lassin plánejuvvo ráhkaduvvot bagadus buoret ovttasdoaibmama várás sámi riekteoamasteddjiid ja energiijaservviid gaskka, ja dasto</p>
    <p>plánejuvvo Sámedikki minerálabagadusa ođasmahttin.</p>
    <p>Sámediggi háliida juksat váldomihttomeari deattuhemiin čuovvovaš áŋgiruššansurggiid:</p>
    <p type="listitem"> Areálat.</p>
    <p type="listitem"> Luondduresurssat.</p>
    <p type="listitem"> Luondduvalljivuohta.</p>
    <p type="listitem"> Dálkkádat.</p>
    <p>11.1 Areála ja birrasa váikkuhangaskaoamit</p>
    <p>11.1.1 Ekonomalaš váikkuhangaskaoamit</p>
    <p>11.1.2  Hálddahusdási resurssat – Areála- ja birasjuogus</p>
    <p>Areála- ja birasjuhkosa bálkkát, mátkkit ja gealboháhkan lea biddjojuvvon 18. kapihttalii</p>
    <p>Hálddahusdási doaibmagolut.</p>
    <p>Juogus lea kulturmuito-, areála ja birasossodaga (KAB) oassi. Ossodagas leat golbma juhkosa:</p>
    <p type="listitem"> Areála- ja birasjuogus.</p>
    <p type="listitem"> Vistegáhtten- ja kultureanadatjuogus.</p>
    <p type="listitem"> Kulturmuitojuogus.</p>
    <p>Areála- ja birasjuogus lea Sámediggeráđi politihkalaš čállingoddi ja das lea ovddasvástádus álggahit strategiijaid siskkobealde areála ja birrasa fágasuorggi. Juhkosis lea maid hálddašanovddasvástádus fágasuorggis.</p>
    <p>Areála- ja birasjuhkosis lea hálddašanovddasvástádus dáin surggiin:</p>
    <p type="listitem"> Hálddašit áššiid plána- ja huksenlága vuođul.</p>
    <p>Areála ja birasjuogus hálddašii 5 jahkedoaimma 1.10.2014 muttus.</p>
    <p>11.2 Ovddasvástádus ja rámmaeavttut areálaid ja resurssaid</p>
    <p>hálddašeamis</p>
    <p>Mihttomearri:</p>
    <p type="listitem"> Sámediggi lea deaŧalaš eaktolágideaddji sámi guovlluid areálaid ja resurssaid hálddašeamis.</p>
    <p>Stáhta lea álbmotrievtti vuođul geatnegahttojuvvon sihkkarastit sámi kultuvrra ávnnaslaš vuođu ja sihkkarastit sámi oassálastima luodduresurssaid geavaheamis, hálddašeamis ja gáhttemis sámi guovlluin.</p>
    <p>Ipmárdus sámi guovlluide ja servodahkii lea mearrideaddji buori areála- ja resursahálddašeamis. Sámi árbediehtu addá máhtu ja ipmárdusa seammá láhkai go akademalaš máhttu. Areála- ja resursahálddašeapmi dáhpáhuvvá ovttas máŋga áššeoasálaččain. Stáhta ja regionála eiseválddiin lea deaŧalaš rolla, dat seamma lea dain sámi servodagain gos areála- ja resursahálddašeapmi dáhpáhuvvá. Sámedikkis lea geatnegahtti ovttasbargošiehtadus muhtumiiguin dáin. Muđui muddejuvvo ovttasdoaibma stáhtain 2005 konsultašuvdnašiehtadusa mielde, dalle go stáhta lea geatnegahtton ráđđádallat Sámedikkiin buot áššiiguin mat guoskkahit sámi beroštumiid.</p>
    <p>Plána- ja huksenláhka, luondduvalljodatláhka ja Finnmárkoláhka leat guovddážis dán oktavuođas.   Sámediggi lea hábmen plánabagadusa sámi kultuvrra, ealáhusbarggu ja servodateallima luondduvuđđosa sihkkarastima dihte plána- ja huksenlága plánaoasi vuođul. Sámedikki areála- ja birasdieđáhus lea maid deaŧalaš dokumeanta areála- ja resursahálddašeamis sámi guovlluin.</p>
    <p>Oassemihttomearri 1:</p>
    <p type="listitem"> Sámi ealáhusaid, kultuvrra ja servodateallima luondduvuođđu sihkkarastojuvvo buot plánemiin.</p>
    <p>Strategiijat guoskevaš doaimmaiguin:</p>
    <p type="listitem"> Sámedikki areála- ja biraspolitihkka dovddahuvvo čielgasit.</p>
    <p>- Ođasmahttit areála- ja birasdieđáhusa.</p>
    <p type="listitem"> Árbediehtu areálaáššiin.</p>
    <p>Galgá váikkuhit:</p>
    <p type="listitem"> Sámedikki areála- ja biraspolitihkka lea čielgasit ovdanbuktojuvvon ja váldojuvvo eanet ja eanet</p>
    <p>vuhtii.</p>
    <p>Protect Sápmi vuođđudus galgá váikkuhit dan ahte sámi riekteoamasteaddjit sáhttet addit friija ja ovdagihtii dieđihuvvon miehtama huksenáššiin. Vuođđudusas galgá leat guovddáš, njuolggadusaddi rolla eiseválddiide ja ealáhusoassálastiide barggusteaset dahje doaimmasteaset sámi guovlluin.</p>
    <p>Vuođđun lea dat ahte Protect Sápmi vuođđudusa vuođđoruhtadeapmi ferte boahtit dađistaga eanet eará almmolaš ja/dahje eahpealmmolaš eiseválddiin, nu ahte Sámedikki ruhtadanoassi dađistaga sáhttá unniduvvot.</p>
    <p>Sámediggeráđđi áigu árvvoštallat movt sáhtášii láhčit nu ahte sáhtášii addojuvvot juridihkalaš veahkki sámi vuoigatvuođaoamasteddjiide geaid mielas sin vuoigatvuođat eai árvvus adnojuvvo eana- ja resursa geavaheami ja hálddašeami oktavuođas.</p>
    <p>Strategiijat dasa gullevaš doaibmabijuiguin:</p>
    <p type="listitem"> Ásahit bagadallanortnega sámi vuoigatvuođaeaiggádiidda geat áigot ovddidit</p>
    <p>vuoigatvuođagáibádusa Finnmárkkukommišuvdnii.</p>
    <p type="listitem"> Gulahallan ja ovttasbargu guovddáš, regionála ja báikkálaš eiseválddiiguin ja guoskevaš</p>
    <p>oasálaččaiguin, erenoamážit sámi vuoigatvuođaoamasteddjiiguin, sihkkarastin dihte sámi areála- ja birassuodjaleami. - Searvat áigeguovdilis ovttasbargoforaide. - Ráhkadit bagadusa dan birra movt buorebut ovttasdoaibmat sámi vuoigatvuođaoamasteddjiid ja energiijaservviid gaskka. - Ráhkadit strategiijaid áššiid identifiseremii ja čuovvoleapmái, mat heivejit sámi eana- ja resursavuoigatvuođaid vejolaš rievttálaš čielggadeapmái. - Ođasmahttit Sámediggi minerálabagadusa mii ráhkaduvvui 2010:s.</p>
    <p type="listitem"> Oktavuođaid huksen vuoigatvuođaoamasteddjiiguin ja/dahje organisašuvnnaide mat dorjot barggu</p>
    <p>sámi eana- ja resursavuoigatvuođaiguin. - Vuoigatvuođa áššiid čuovvoleapmi riikkaidgaskasaš orgánaid guovdu. - Veahkehit organisašuvnnaid mat barget álgoálbmot- ja olmmošvuoigatvuođaáššiiguin.</p>
    <p>Galgá váikkuhit:</p>
    <p type="listitem"> Sámeáššit eanet oidnosis ja lea stuorát váikkuhanfápmu areálaid geavaheapmái ja suodjaleapmái</p>
    <p>boahtteáiggi guoddilis hálddašeami sihkkarastima dihte.</p>
    <p type="listitem"> Sámi vuoigatvuođaoamasteddjiid gaskkas stuorát dihtomielalašvuohta areála ja</p>
    <p>resursavuoigatvuođaid goziheamis ja daid čađaheamis.</p>
    <p type="listitem"> Sámi vuoigatvuođaid čilgen mariidnaresurssaide.</p>
    <p>Ortnega hálddaša sámediggeráđđi dahje dat orgána masa sámediggeráđđi fápmuda válddi. Muđui gustojit Protect Sápmi vuođđudusa doarjjanjuolggadusat, ja sámi areála- ja resursavuoigatvuođaid eará čuovvoleami doarjjanjuolggadusat.</p>
    <p>Oassemihttomearri 3:</p>
    <p type="listitem"> Fitnodagain main lea doaibma sámi guovlluin galgá leat eanet fuomášupmi álgoálbmogiid</p>
    <p>vuoigatvuođaide iežaset CSR:in (CorporateSocialResponsibility)</p>
    <p>Strategiija guoskevaš doaimmaiguin:</p>
    <p type="listitem"> Gulahallan ja ovttasbargu guovddáš, regionála ja báikkálaš eiseválddiiguin ja guoskevaš beliiguin,</p>
    <p>earenomážit sámi vuoigatvuođaoamasteddjiiguin, sámi areála- ja birasgáhttema sihkkarastima birra.   - Guoskevaš ovttasbargoforaide oassálastit.</p>
    <p>Galgá váikkuhit:</p>
    <p type="listitem"> Eanet vejolašvuohta oažžut doarjaga sámi beroštumiide go lea sáhka álgoálbmogiid</p>
    <p>vuoigatvuođaid birra sámi guovlluin.</p>
    <p>Oassemihttomearri 4:</p>
    <p type="listitem"> Sámi árbediehtu, báikkálaš máhttut ja ipmárdusat leat areálaid hálddašeami mearrádusvuođđun.</p>
    <p>Strategiijat guoskevaš doaimmaiguin:</p>
    <p type="listitem"> Bargat dan ala ahte árbediehtu dohkkehuvvo areálaplánamearrádusaid mearrádusvuođđun.</p>
    <p>- Ovddasmanniprošeakta mas lea fokus árbevirolaš luondduvuđđosa geavaheapmái Sámedikki plánabagadusa doaibmaguovllus.   - Ovdánahttit vugiid movt gozihit árbedieđuid luondduresurssaid duohtadeami ja ávkkástallama oktavuođas.</p>
    <p type="listitem"> Bargat dan ala ahte mearrádusproseassain dađistaga buorebut láhččojuvvo árjjalaš báikkálaš</p>
    <p>searvan.</p>
    <p>Galgá váikkuhit:</p>
    <p type="listitem"> Eanet deaddu sámi árbedihtui, báikkálaš máhtuide ja ipmárdusaide proseassas ja mearrádusain</p>
    <p>plána- ja huksenlága mielde.</p>
    <p type="listitem"> Buorebut láhčit sámi báikkálaš searvama ja duohta váikkuheami plánaproseassain.</p>
    <p>11.3 Areálahálddašeapmi</p>
    <p>Mihttomearri:</p>
    <p type="listitem"> Sámi kultuvrra, ealáhusdoaimmaid ja servodateallima luondduvuođus sihkkarastojuvvo.</p>
    <p>Oassemihttomearri 1:</p>
    <p type="listitem"> Sámi báikkálaš searvan ja duohta mieldeváikkuheapmi sihkkarastojuvvo buot areála- ja</p>
    <p>resursahálddašeamis.</p>
    <p>Strategiija guoskevaš doaibmabijuiguin:</p>
    <p type="listitem"> Sámi beroštumiide, oassálastiide ja servodahkii láhčit dili nu ahte besset searvat ja duohta</p>
    <p>váikkuhit areála- ja resursaáššiin dalle go ášši guoská daidda.</p>
    <p>Galgá váikkuhit:</p>
    <p type="listitem"> Sámi beroštumit, aktevrrat ja servodat besset eanet searvat doppe gos duohta váikkuheapmi lea</p>
    <p>sihkkarastojuvvon. Dát mielddisbuktá ahte sámi oasálaččat guldaluvvojit areála ja resursaáššiin ja dain lea vejolašvuohta oažžut dieđihuvvon ja čálalaš miehtama.</p>
    <p>Oassemihttomearri 2:</p>
    <p type="listitem"> Areálahálddašeapmi sihkkarastá sámi ealáhusdoaimmaide einnostanvejolašvuođa ja</p>
    <p>ovdánanvejolašvuođa.</p>
    <p>Strategiijat guoskevaš doaibmabijuiguin:</p>
    <p type="listitem"> Areálahálddašeapmi galgá láhčit dili nu ahte sámi ealáhusdoaibma oažžu doarvái areálaid ja</p>
    <p>doaibmamuni bargat sin ealáhusa ovdánahttimiin guoddilis vuogi mielde.</p>
    <p type="listitem"> Berre vuoruhuvvot nu ahte árrat ja viidát beassat searvat areálaáššiin main leat sámi beroštumit.</p>
    <p>Galgá váikkuhit:</p>
    <p type="listitem"> Sihkkarastit ahte guovlluide dahje areálaide gos lea sámi ealáhusdoaibma addojuvvo</p>
    <p>vejolašvuohta ovdánit ja doaibmasadji guoddilis perspektiivvas.</p>
    <p type="listitem"> Oainnusmahttit suohkana ovddasvástádusa sámi kultuvrra ja ealáhusdoaimma goziheamis.</p>
    <p>Oassemihttomearri 3:</p>
    <p type="listitem"> Sámi árbediehtu, báikkálaš máhttu ja ipmárdus leat areálahálddašeami mearrádusvuođđun.</p>
    <p>Strategiija guoskevaš doaimmaiguin:</p>
    <p type="listitem"> Čuovvolit hálddašangažaldaga plána- ja huksenlága, Finnmárkolága, luossa- ja</p>
    <p>sáivaguollebivdolága, luondduvalljodatlága ja eará guoskevaš láhkačohkiid vuođul. - Bargat dan ala ahte mearrádusproseassain láhččojuvvo árjjaleappot báikkálaš searvan.  - Bargat dan ala ahte árbediehtu dohkkehuvvo relevánta máhttun areálaplánemis.  - Ovddasmanniprošeakta mas deattuhuvvo árbediehtu Sámedikki plánabagadusa doaibmaguovllus.</p>
    <p>Galgá váikkuhit:</p>
    <p type="listitem"> Buriid báikkálaš plánaproseassaid mat gozihit sámi kultuvrra, ealáhusdoaimma ja servodateallima</p>
    <p>luondduvuđđosa geavaheami.</p>
    <p type="listitem"> Ovddasmannisuohkaniin deattuhuvvo árbediehtu positiivvalaččat.</p>
    <p>11.4 Luondduresursat</p>
    <p>Mihttomearri:</p>
    <p type="listitem"> Resursa- ja energiijaávkkástallan mii nanne sámi kultuvrra, servodateallima ja sámi ealáhusaid.</p>
    <p>Oassemihttomearri 1:</p>
    <p type="listitem"> Sámi guovlluid luondduresurssaid iskan ja roggan dáhpáhuvvá dakkár vuogi mielde mii goziha</p>
    <p>sámi vuoigatvuođaoamasteddjiid ja báikkálaš servodaga beroštumiid ja vuoigatvuođaid, ja dávista riikkaidgaskasaš álbmotriektái.</p>
    <p>Strategiija:</p>
    <p type="listitem"> Čuovvolit hálddašangažaldagaid konsešuvdnaáššiin čázádatregulerenlága, energiijalága ja</p>
    <p>čáhceresursalága vuođul.</p>
    <p>Galgá váikkuhit:</p>
    <p type="listitem"> Ahte sámi vuoigatvuođaoamasteaddjiid ja báikegottiid beroštumit ja vuoigatvuođat eanet vuhtii</p>
    <p>váldojuvvojit.</p>
    <p>Oassemihttomearri 2:</p>
    <p type="listitem"> Árbediehtu ja báikkálaš máhttu, dás maid nissonolbmuid máhttu ja ipmárdus, dohkkehuvvo ja</p>
    <p>geavahuvvo luondduriggodagaid hálddašeamis.</p>
    <p>Strategiija guoskevaš doaimmaiguin:</p>
    <p type="listitem"> Bargat dan ala ahte árbediehtu dohkkehuvvo mearrádusvuođđun luondduriggodagaid</p>
    <p>geavaheamis.   - Álggahit prošeavtta mii ovddida vugiid movt váldit vára árbedieđu ja vásáhusaid dan ektui mii guoská luondduriggodagaid duohtadeapmái ja ávkkástallamii. - Konkrehta huksendoaimmaid fágalaččat árvvoštallet olggobeale olbmot, SP art. 27 vuođul.</p>
    <p>Galgá váikkuhit:</p>
    <p type="listitem"> Sámi árbedieđuid eanet deattuheami, maiddái sámi nissonolbmuid máhtu ja ipmárdusa mii</p>
    <p>guoská luondduriggodagaid ávkkástallamii.</p>
    <p>11.5 Luondduvalljodat</p>
    <p>Mihttomearri:</p>
    <p type="listitem"> Sámi kultuvrra ja servodat- ja ealáhuseallima luondduvuđđosa vuhtiiváldin deattuhuvvo</p>
    <p>luondduvalljodaga hálddašeamis álo.</p>
    <p>Oassemihttomearri 1:</p>
    <p type="listitem"> Luondduvalljodaga áimmahuššan fuolahuvvo sámi vuoigatvuođaoamasteddjiid ja báikegottiid</p>
    <p>beroštumiid ja rivttiid, ja riikkaidgaskasaš álbmotrievtti vuođul.</p>
    <p>Strategiijat:</p>
    <p type="listitem"> Čuovvolit sámi beroštumiid biologalaš valljodaga konvenšuvnna ja luondduvalljodatlága mielde.</p>
    <p type="listitem"> Čuovvolit suodjalusproseassaid sámi guovlluin.</p>
    <p type="listitem"> Váikkuhit ahte mearrádusproseassaide mat gusket luondduvalljodahkii, láhččojuvvo árjjalaleappo</p>
    <p>báikkálaš searvan.</p>
    <p>Galgá váikkuhit:</p>
    <p type="listitem"> Eanet vuhtiiváldit sámi vuoigatvuođaoamasteddjiid ja báikegottiid beroštumiid ja vuoigatvuođaid ja</p>
    <p>riikkaidgaskasaš álbmotrievtti luondduvalljodaga gáhttema oktavuođas.</p>
    <p>Oassemihttomearri 2:</p>
    <p type="listitem"> Sámi árbediehtu, dás maiddái nissonolbmuid máhttu, báikkálaš máhttu ja ipmárdus geavahuvvo</p>
    <p>go luondduvalljodaga geavaheapmi ja suodjaleapmi galgá mearriduvvot.</p>
    <p>Strategiija:</p>
    <p type="listitem"> Bargat dan ala ahte árbediehtu dohkkehuvvo vuođđun movt luondduvalljodaga geavaheapmi ja</p>
    <p>suodjaleapmi galgá mearriduvvot.</p>
    <p>Galgá váikkuhit:</p>
    <p type="listitem"> Sámi árbedihtui, dás maiddái sámi nissonolbmuid máhttu, biddjojuvvo eanet deaddu go</p>
    <p>mearrádusat dahkkojuvvojit luondduvalljodaga geavaheami ja suodjaleami oktavuođas.</p>
    <p>Oassemihttomearri 3:</p>
    <p type="listitem"> Sámi báikkálaš oasseváldin ja mielváikkuheapmi lea sihkkaraston luondduvalljodaga</p>
    <p>geavaheamis, hálddašeamis ja gáhttemis.</p>
    <p>Strategiijat guoskevaš doaibmabijuin:</p>
    <p type="listitem"> Bargat dan ala ahte ođđa álbmotmeahcceguovddážat ásahuvvojit dálá sámi ásahusaid oktavuhtii.</p>
    <p type="listitem"> Váikkuhit ahte sámi kultuvrra ja luonddugeavaheami gelbbolašvuohta deattuhuvvo eanet</p>
    <p>suodjalanguovlluid hálddašeamis.  - Čuovvolit suodjalan- ja hálddašanguovlluid suodjalanguovlostivrraid ja bargolávdegottiid sámi ovddasteddjiid.</p>
    <p>Galgá váikkuhit: - Eanet sámi báikkálaš oassálastima ja mielváikkuheami luondduvalljodaga geavaheamis, hálddašeamis ja gáhttemis.</p>
    <p>11.6 Dálkkádat</p>
    <p>Sámedikki 2009 biras- ja areáladieđáhusa viđa váldohástalusaid gaskkas leat máilmmiviidosaš birashástalusat. Das deattuhuvvo sihke dálkkádat ja birasmirkkot. Sámedikki bargu birasmirkkuid ektui gullá 10. kapihttalii Dearvvašvuođa ja sosiála, muhto dálkkádat gieđahallojuvvo dás.</p>
    <p>Mihttomearri:</p>
    <p type="listitem"> Sámi ealáhusat ja sámi kultuvra leat nannosat dálkkádatrievdamiid ektui.</p>
    <p>Oassemihttomearit:</p>
    <p type="listitem"> Álgoálbmogiid vuoigatvuođat deattuhuvvojit go váidudeaddji doaibmabijut dálkkádatrievdamiid</p>
    <p>geažil plánejuvvojit.</p>
    <p>Strategiijat guoskevaš doaibmabijuiguin:</p>
    <p type="listitem"> Duddjot ipmárdusa álgoálbmotperspektiivvaide ja -rivttiide.</p>
    <p>- Árktalaš ráđi bokte oččodit ceavzilis ovdáneami ja bargat dálkkádatrievdamiid ektui.  - Searvat relevánta riikkaidgaskasaš arenaide.</p>
    <p type="listitem"> Ovddidit positiiva dálkkádatdoaibmabijuid ja heivehanstrategiijaid mat gievrudahttet sámi</p>
    <p>servodagaid dálkkádatrievdamiid ektui.  - Čuovvolit NoraCIA bohtosiid ja gaskkustit daid relevánta oktavuođain.  - Čuovvolit Dálkkádatdieđáhusa.  - Bargat dan ala ahte álgoálbmogiid árbediehtu ja báikkálaš máhttu maid biddjojuvvo vuođđun duođaštemiide dálkkádatrievdamiid birra, ja geavahuvvo vuođđun positiiva heivehanstrategiijaid ovddideapmái ja vuođđun dálkkádatpolitihkalaš mearrádusaide.  - Bargat dan ala ahte dálkkádatrievdamiid váikkuhusa dutkamis davviguovlluin ja báikkálaš birasváikkuhusaid čuvvosiid ektui gozihuvvo sámi perspektiiva ja sohkabealperspektiiva.</p>
    <p>Galgá váikkuhit:</p>
    <p type="listitem"> Álgoálbmotvuoigatvuođat deattuhuvvojit eanet go dálkkádatdoaibmabijut plánejuvvojit.</p>
    <p type="listitem"> Eanet álggahuvvon positiivva dálkkádatdoaibmabijut ja heivehanstrategiijat.</p>
    <p type="listitem"> Eanet deaddu sámi árbedihtui dálkkádatdoaibmabijuid ja heivehanstrategiijaid mearrideami</p>
    <p>oktavuođas.</p>
    <p type="listitem"> Eanet dálkkádatdutkan mii deattuha sámi perspektiivva ja sohkabealiperspektiivva.</p>
    <p type="listitem"> Eanet ipmárdus álgoálbmotperspektiivii ja -rivttiide.</p>
    <p>Kulturmuitosuodjalus</p>
    <p>Váldomihttomearri:</p>
    <p type="listitem"> Duođaštit, gaskkustit ja hálddašit daid dieđuid vássánáiggis boahtteáiggi várás, maid sámi</p>
    <p>kulturmuittut ja kulturbirrasat ovddastit.</p>
    <p>Sámi kulturmuittuid suodjaleapmi ja hálddašeapmi lea deaŧalaš oassi Sámedikki doaimmas. Sámediggi galgá hálddašit sámi kulturmuittuid ja kulturbirrasiid dakkár vugiin mii lea mielde nannemin ja viidáseappot fievrrideamen sámi kultuvrra.</p>
    <p>Sámi kulturmuittut leat dat mearkkat mat čájehit movt min máttut leat geavahan eanadaga. Dat gaskkustit máhtu eallindiliid, ceavzinvugiid, resursageavaheami ja oskku birra ja mo sii leat heivehan iežaset lundui. Dát eanadat gaskkusta maiddái máhtu resursavalljodaga ja guhkesáiggi ássama birra. Oasit árbedieđuin leat ain geavahusas sámi servodagas, bálddalagaid ođđaset máhtuin ja guottuiguin. Kulturmuittuid sihkkarastin ja dan máhtu gaskkusteapmi maid dat sisttisdoallá, lea deaŧalaš dasa ahte sihkkarastit ja viidáseappot fievrridit sámi kultuvrra. Máhtus dan eanadat- ja resursaheiveheami birra,</p>
    <p>mii lea sámi kulturbirrasis, lea árvu maiddái mealgat olggobeallái sámi servodagaid. Dakkár máhttui</p>
    <p>lea ovdamearkka dihtii áigeguovdil čujuhit go dálkkádatrievdamat digaštallojuvvojit.</p>
    <p>Sámedikkis, sápmelaččaid bajimus politihkalaš eiseváldin, lea hálddašanovddasvástádus sámi kulturmuittuin ja Sámediggi bidjá ge váldoeavttuid dán bargui. Dat čuovvu maiddái álbmotrievttis ja dávista dasa ahte Sámediggái galgá addojuvvot eanet váikkuhanfápmu mearridanválddi oktavuođas dakkár áššiin main lea erenoamáš mearkkašupmi sámi álbmogii.</p>
    <p>Sámi vistesuodjaleapmi lea sámi kulturmuitosuodjalusa deaŧalaš oassi. Sámediggi atná deaŧalaš bargun gáhttet sámi huksenárbbi. Dan geažil lea ain stuorra dárbu dovddiidahttit ja registreret sámi visttiid. Mis eai leat vel doarvái dieđut, man geažil hálddahusas váilu deaŧalaš reaidu dahkat ulbmillaš hálddašanbarggu. Sámediggi lea ovdal mearridan moanat eavttuid sámi visttiid identifiseremii.</p>
    <p>Kulturmuitolága §4 nuppi lađđasa vuođul leat buot sámi kulturmuittut, mat leat boarráset go 100 jagi, automáhtalaččat ráfáidahtton, ja dáidda gullet maiddái sámi visttit. Sámediggái lea láhkaásahusa vuođul fápmuduvvon váldi kulturmuitolága bokte. Sámediggi galgá hálddašit sámi kulturmuittuid kulturmuitolága mearrádusaid vuođul. Dasa lassin galgá Sámediggi maiddái plána- ja huksenáššiin áimmahuššat sámi kulturmuitofuolahusa plána- ja huksenlága mielde.</p>
    <p>Dálá dilis lea Sámedikki kulturmuitobargiin oktavuohta 134 gielddain, 8 fylkkagielddain, 3 arkeologalaš riikaoassemuseain, sámi museaiguin ja eará museaiguin guovllus. Dasa lassin leat máŋga eará báikkálaš, regionála ja stáhta oassálastit geat buohkat háliidit oažžut Sámedikki searvat guoskevaš guovlluide.</p>
    <p>Sámedikkis leat ollu kulturhistorjjálaš ávdnasat nu go registreremat, báikediđoštallanraporttat ja jearahallamat, ja lassin hui ollu govaide. Sámedikki kulturmuitosuodjalusbargiin lea buoremus máhttu</p>
    <p>sámi kulturmuitosuodjaleami ja sámi kulturhistorjjá birra riikkas.</p>
    <p>Stáhta oassi hálddahusdási resurssain sámi kulturmuitosuodjalusbargui ii leat baljo lassánan 1999</p>
    <p>rájes.</p>
    <p>Jagis 2015 áigu Sámediggi ovddidit dieđáhusa kulturmuitosuodjaleami birra. Dieđáhusas ságastuvvo sámi kulturmuitosuodjaleami rámmaeavttuid birra, Sámedikki hálddašanovddasvástádusa birra ja gažaldagat mat čatnasit ráfáiduhttimii ja suodjaleapmái. Dieđáhusas váldojuvvo ovdan maiddái sámi kulturmuittuid mearkkašupmi ja daid sadji sámi servodathuksemis. Dat galgá leat vuođđun mihttomeriid, strategiijaid ja doaibmabijuid aiddostahttimii vel eanet.</p>
    <p>Sámediggi áigu juksat kulturmuitopolitihka váldomihttomeari dakko bokte ahte deattuhit čuovvovaš surggiid.:</p>
    <p type="listitem"> Sámi kulturmuitosuodjaleapmi</p>
    <p type="listitem"> Kulturmuittuid hálddašeapmi</p>
    <p type="listitem"> Oainnusmahttin</p>
    <p>12.1 Váikkuhangaskaoamit kulturmuitosuodjalussii</p>
    <p>12.1.1 Ekonomalaš váikkuhangaskaoamit</p>
    <p>12.1.2  Hálddahusdási resurssat - kulturmuitosuodjalusjuogus</p>
    <p>Kulturmuitosuodjalusa juhkosa bálkkát, mátkegolut ja gelbbolašvuođabajideapmi gullet kapihttalii 18 Hálddahusdási doaibmagolut.</p>
    <p>Dát juogus gullá Kulturmuito-, areála- ja birasossodahkii (KAB). Dán ossodagas leat golbma juhkosa:</p>
    <p type="listitem"> Areála- ja birasjuogus</p>
    <p type="listitem"> Kulturmuitojuogus</p>
    <p type="listitem"> Vistesuodjalus- ja kultureanadatjuogus.</p>
    <p>Kulturmuitojuogus lea sámediggeráđi politihkalaš čállingoddi, mas lea ovddasvástádus bidjat johtui strategiijaid kulturmuitosuodjalusa fágasuorggi siskkobealde. Juhkosis lea maid hálddašanovddasvástádus fágasuorggi siskkobealde.</p>
    <p>Vistesuodjalus- ja kultureanadatjuhkosis lea vástideaddji ovddasvástádus vistesuodjalusas erenoamážit. Bajimus bargu kultureanadagain, masa sihke kulturmuitosuodjalus ja vistesuodjalus gullet lunddolaččat, gullá maiddái dán juhkosii. Prošeakta <span type="quote">"Sámi visttiid dovddiidahttin ja registreren"</span> gullá maid dán juhkosii. Juogus lea ođas 01.01.2015 rájes, ja lea ásahuvvon dannego ovddeš kulturmuitojuhkosa sturrodat ii lean vuogas.</p>
    <p>Vuordimis lea ahte juogadeapmi nanne sihke politihkkaovddideami ja dien guovtti váldofágasuorggi</p>
    <p>ovddideami, namalassii arkeologalaš sámi kulturmuittuid ja sámi visttiid suodjaleami ja hálddašeami. Dasa lassin dat veahkeha Sámedikki buorebut váldit dan ovddasvástádusa mii čuovvu visteregistrerenprošeavtta. Lunddolaš lea vuordit stuorát oasi vistesuodjalusáššiid boahtte jagiid.</p>
    <p>Juhkosiin lea hálddašanovddasvástádus dáin surggiin:</p>
    <p type="listitem"> Sámi kulturmuittuid hálddašeapmi, das maiddái sámi visttiid, kulturmuitolága ja plána- ja</p>
    <p>huksenlága mearrádusaid vuođul.</p>
    <p>Kulturmuitojuhkosis leat 9 bistevaš jahkedoaimma 1.10.2014 muttus. Vistesuodjalus- ja kultureanadatjuhkosis leat 3,5 bistevaš jahkedoaimma 1.10.2014 muttus. Dasa lassin leat juhkosis 2 jahkedoaimma sámi visttiid registrerenprošeavttas.</p>
    <p>12.2 Sámi kulturmuitosuodjalusa rámmaeavttut</p>
    <p>Mihttomearri:</p>
    <p type="listitem"> Sámediggi lea deaŧaleamos sámi kulturmuitosuodjalusa eavttuid bidjamis.</p>
    <p>Sámedikki rolla kulturmuitosuodjalusas ii leat formálalaččat čielggaduvvon. Hálddašanváldi sámi kulturmuittuin kulturmuitolága vuođul biddjojuvvui Sámediggái geahččalanortnegin 2001:s. Dát geahččalanortnet lea ain fámus.</p>
    <p>Sámedikki mihttomearri lea ahte hálddašanváldi sámi kulturmuittuin dahkko bistevažžan ja mearriduvvo njuolga kulturmuitolágas. Dat mearkkaša ahte kulturmuitolága ferte rievdadit.</p>
    <p>Buorit ekonomalaš rámmaeavttut leat hui deaŧalaččat sámi kulturmuittuid hálddašeapmái. Dasa ferte Sámediggái addojuvvot vejolašvuohta čađahit duohta šiehtadallamiid ráđđehusain juolludusaid birra sámi kulturmuitosuodjalussii.</p>
    <p>Eanet máhttu sámi ássanguovlluid ja kulturmuittuid birra buktá eanet ovddasvástádusa Sámedikki</p>
    <p>kulturmuitojuhkosii. Dán geažil dárbbašuvvojit eanet hálddahuslaš ja ekonomalaš resurssat.</p>
    <p>Buriid rámmaeavttuid oažžu maiddái ovttasbarggu bokte guoskevaš ovttasbargoguimmiiguin kulturmuitosuodjalusas. Sámedikkis lea dál lagas ovttasbargu guoskevaš fylkkagielddaiguin, dán ovttasbarggus lea ávki buohkaide.</p>
    <p>Sámi kulturmuittuid hálddašeami oktavuođas Opplándda fylkkas lea Sámedikkis leamaš ovttasbargošiehtadus Opplándda fylkkasuohkaniin áigodagas 2009 - 2013. Ovttasbargu lea leamaš hui ávkkálaš. Das lea stuorra ávki kulturmuitohálddašeapmái oppalaččat ja sámi kulturmuittuide Opplánddas erenoamážit go sáhttit oktiiordnet strategiijaid ja ávkkástallat guđet guimmiideamet vásáhusaiguin. Danne berre Sámedikki mielas dát ovttasbargu bisuhuvvot.</p>
    <p>Sámediggi lea mielde barggus kulturmuitosuodjalusa regionála plánain Finnmárkkus, ovttas</p>
    <p>Finnmárkku fylkkagielddain. Bargu álggahuvvui 2009:s, muhto bargiide guoski sivaid geažil lea bargu ádjánan guhká ii ge plána leat vel gárvvis. Fylkkagielda jotkkii barggu dán jagi, ja lea virgádan prošeaktajođiheaddji olles virgái. Sámediggi buvttii fágalaš árvalusaid álggahančoahkkimis, ja dieđihii ahte mii áigut joatkit dáinna. Plána váldomihttomearrin lea oainnusmahttit ávnnaslaš kulturárbbi Finnmárkkus ja dan historjjá maid dat ovddasta, nu ahte dan sáhttá gáhttet buoremus láhkai beaivválaš hálddašeamis.</p>
    <p>Oassemihttomearri 2:</p>
    <p type="listitem"> Sámi perspektiiva gozihuvvo nationála ja regionála kulturmuitosuodjalusas.</p>
    <p>Strategiijat dasa gullevaš doaibmabijuiguin:</p>
    <p type="listitem"> Váikkuhit dan ahte nationála eiseválddit váldet badjelasaset ovddasvástádusa sámi</p>
    <p>kulturmuitosuodjalusas. - Geavahit konsultašuvdnašiehtadusa árjjalaččat. - Addit cealkámušaid ja árvalusaid nationála eiseválddiid vuoruhemiide sámi kulturmuitosuodjalusas.</p>
    <p type="listitem"> Buorre ja beaktilis ovttasbargu fylkkagielddaiguin suodjalan dihtii sámi kulturmuittuid.</p>
    <p>- Várret fágalaš resurssaid oktasaš báikediđoštallamiid oktavuođas fylkkagielddaiguin. - Ođasmahttit ovttasbargošiehtadusa Opplándda fylkkasuohkaniin.</p>
    <p>- Searvat ráhkadit regionála kulturmuitosuodjalusplána Finnmárkkus.</p>
    <p>Galgá váikkuhit dan ahte:</p>
    <p type="listitem"> Sámedikki oaidnu kulturmuitopolitihkas váldojuvvo vuhtii.</p>
    <p type="listitem"> Sámi kulturmuittut hálddašuvvojit beaktilit.</p>
    <p>12.3 Kulturmuittuid hálddašeapmi</p>
    <p>Mihttomearri:</p>
    <p type="listitem"> Sámi kulturmuittut hálddašuvvojit sámiid iežaset historjjá ja árvvuid vuođul.</p>
    <p>Beaivválaš hálddašeapmi lea váldooassi kulturmuitojuhkosa barggus. Bargui gullet almmolaš plánaid ja doaibmabijuid áššemeannudeapmi, báikediđoštallamat giettis, ja gulaskuddancealkámušat iešguđege áššiin maidda Sámedikkis lea vuoigatvuohta ja geatnegasvuohta addit cealkámušaid ja árvalusaid kulturmuitolága ja plána- ja huksenlága vuođul. Hálddašeapmái gullet maiddái doarjjameannudeapmi ja Sámedikki opmodaga, Nuortalaš gili kulturbirrasa ja sierra prošeavttaid čuovvoleapmi main válddahuvvojit sámi kulturmuittuid registreren, seailluheapmi, sihkkarastin ja láhčin, dása gullet maiddái sámi visttit. Sámediggi háliida nannet dán barggu.</p>
    <p>Oassemihttomearri 1:</p>
    <p type="listitem"> Doaibmi ja einnostahtti hálddašeapmi kulturmuitolága ja plána- ja huksenlága vuođul.</p>
    <p>Sámedikki bargu sámi vistesuodjalusain lea oassi beaivválaš hálddašeamis ja sierra prošeavtta bokte, <span type="quote">"Sámi visttiid identifiseren ja registreren"</span>. Prošeavtta ruhtada Riikkaantikvára.</p>
    <p>Strategiijat dasa gullevaš doaibmabijuiguin:</p>
    <p type="listitem"> Váikkuhit dan ahte eanet sámi kulturmuittut registrerejuvvojit ja divoduvvojit.</p>
    <p>- Registreret sámi kulturmuittuid ja kulturbirrasiid miehtá Norgga.  - Váikkuhit seailluhanplánaid ráhkaduvvon seailluhanplánaid rámmaid siskkobealde, doppe gos dakkár plánat leat sámi kulturbirrasiid várás.</p>
    <p type="listitem"> Váikkuhit dan ahte sámi visttit leat identifiserejuvvon ja registrerejuvvon.</p>
    <p>- Joatkit prošeavtta ” Sámi visttiid identifiseren ja registreren” ovttas Riikaantikvárain. - Áigádit sámi kulturmuittuid registreremiid nationála diehtovuođus, Askeladdenis.</p>
    <p type="listitem"> Váikkuhit almmolaš plánaid ja doaibmabijuid beaktilis áššemeannudeapmái.</p>
    <p>- Addit gulaskuddancealkámušaid guoskevaš gielddalaš ja regionála plánaide.</p>
    <p>- Čađahit báikediđoštallamiid huksenguovlluin.</p>
    <p type="listitem"> Eahpeávnnaslaš kulturárbi geavahuvvo oassin hálddašanvuđđui.</p>
    <p>- Eahpeávnnaslaš kulturmuittut registrerejuvvojit oktanaga eará registreremiiguin. - Ráhkadit strategiijaid das mo áimmahuššat ja čohkket máhtu eahpeávnnaslaš sámi kulturmuittuid birra. - Registreret njálmmálaš árbevieruid ja eahpeávnnaslaš kulturmuittuid.</p>
    <p type="listitem"> Olbmobázahusat Báhčaveaji sámi hávddiin hálddašuvvojit gutnálaš vugiin.</p>
    <p>- Ovttas guoskevaš beliiguin váikkuhit dan ahte ođđasis hávdáduvvojit dat dákterikkit mat leat dolvojuvvon eret sámi hávddiin ovdalis vearredaguid oktavuođas.</p>
    <p>Galgá váikkuhit:</p>
    <p type="listitem"> Sámi kulturmuittut áimmahuššojuvvojit ja adnojuvvojit resursan sámi báikegottiide.</p>
    <p type="listitem"> Eanet máhtu gielddain, eará doaibmabidjooamasteddjiid ja eará kulturmuitohálddašeami gaskkas</p>
    <p>ávnnaskeahtes sámi kulturmuittuid birra.</p>
    <p type="listitem"> Einnostanvejolašvuođa gielddain ja eará doaibmabidjooamasteddjiin plánaproseassain.</p>
    <p type="listitem"> Automáhtalaččat ráfáiduhttojuvvon ja suodjalanárvosaš sámi visttiid visogovva lea hálddašeami ja</p>
    <p>almmolašvuođa olámuttus.</p>
    <p type="listitem"> Álggahuvvon kulturmuitoprošeavttat ožžot stuorát báikkálaš čatnaseami gielddain ja sámi</p>
    <p>báikegottiin.</p>
    <p>Oassemihttomearri 2:</p>
    <p type="listitem"> Nannet máhtu sámi árbevieruid ja historjjá birra, ja dan birra manne gáhttet ja suodjalit sámi</p>
    <p>kulturmuittuid.</p>
    <p>Strategiijat dasa gullevaš doaibmabijuiguin:</p>
    <p type="listitem"> Árjjalaš váikkuhangaskaoapmegeavaheami bokte váikkuhit dan ahte visttit registrerejuvvojit,</p>
    <p>duođaštuvvojit ja divvojuvvojit. - Veahkehit ruhtadit antikváralaš ovddeštanplánaid ráhkadeami automáhtalaččat ráfáiduhttojuvvon ja suodjalanárvosaš sámi visttiide.  - Veahkehit ruhtadit automáhtalaččat ráfáiduhttojuvvon ja suodjalanárvosaš sámi visttiid ovddešteami.</p>
    <p type="listitem"> Árjjalaš váikkuhangaskaoapmegeavaheami bokte váikkuhit dan ahte sámi kulturmuittut</p>
    <p>registrerejuvvojit ja duođaštuvvojit: - Veahkehit ruhtadit automáhtalaččat ráfáiduhttojuvvon sámi kulturmuittuid ja kulturbirrasiid registrerema. Dat guovllut vuoruhuvvojit, gos leat uhccán iskkaduvvon sámi kulturmuittut. - Veahkehit ruhtadit sámi ávnnaskeahtes kulturmuittuid čohkkema ja duođašteami luonddus.  - Veahkehit ruhtadit daid njálmmálaš muitalusaid ja muittuid čohkkema mat čatnasit nuppi máilmmisoahtái sámi guovlluin.  - Veahkehit ruhtadit árbevieruid duođašteami ovddeš sámi geavahusain ja ássamiin dálá orohagaid olggobealde.</p>
    <p type="listitem"> Árjjalaš váikkuhangaskaoapmegeavaheami bokte váikkuhit dan ahte sámi visttit ja eará sámi</p>
    <p>kulturmuittut dikšojuvvojit ja láhččojuvvojit: - Veahkehit ruhtadit áitojuvvon sámi kulturbirrasiid dikšunplánaid ráhkadeami. - Veahkehit ruhtadit dikšundoaibmabijuid ráhkaduvvon dikšunplánaid rámmaid siskkobealde doppe gos dakkárat leat ráhkaduvvon sámi kulturbirrasiid várás.</p>
    <p>- Veahkehit ruhtadit 4-5 válljejuvvon sámi kulturmuittu divvuma BARK-prográmma bokte jahkásaččat.</p>
    <p type="listitem"> Árjjalaš váikkuhangaskaoapmegeavaheami bokte váikkuhit dan ahte máhttu sámi árbevieruid ja</p>
    <p>historjjá birra nannejuvvo ja ahte máhttu nannejuvvo dan birra manne gáhttet ja suodjalit sámi</p>
    <p>kulturmuittuid. - Veahkehit ruhtadit prošeavttaid Riikaantikvára árvoháhkanprográmma siskkobealde, masa gullet soahtemuittut Divttasvuona suohkanis oassin mátkeealáhusáŋgiruššamis.  - Veahkehit ruhtadit árbevieruid duođašteami ovddeš sámi geavahusa ja ássama birra dálá orohagaid olggobealde.</p>
    <p>Galgá váikkuhit:</p>
    <p type="listitem"> Dat máhttu mii boahtá ovdan prošeavttain maidda ohccojuvvo doarjja, fievrriduvvo ruovttoluotta</p>
    <p>báikegottiide.</p>
    <p type="listitem"> Kulturprošeavttain stuorát báikkálaš čatnaseapmi.</p>
    <p>Ortnega hálddaša sámediggeráđđi dahje dat orgána masa sámediggeráđđi fápmuda válddi. Muđui gustojit kulturmuitosuodjalusa doarjjanjuolggadusat.</p>
    <p>Oassemihttomearri 3:</p>
    <p type="listitem"> Nuortasámi kulturbiras hálddašuvvo ceavzilis vuogi mielde.</p>
    <p>Sámediggi eaiggáduššá Nuortasámi kulturbirrasa Njávdámis ja lea váldán ovddasvástádusa dán áidnalunddot birrasa nannemis ja ovddideamis. Sámediggi čađahii 2014:s buollineastadandoaibmabijuid St. Georg kapeallas, divui Hallonen-vistti ja plánegođii movt buoredit almmolaš beassama Njávdáma goržži oaggunsadjái. 2015:s joatkit barggu Njávdán goržžiin ja joatkit Hallonen-vistti divvuma, ja čađahit muhtun smávit doaibmabijuid Nuortasámi gili oktavuođas.</p>
    <p>Strategiija dasa gullevaš doaibmabijuiguin:</p>
    <p type="listitem"> Nuortalaš gili kulturbirrasa hálddašeapmi ja dikšun dáhpáhuvvá ovttas báikkálaš ásahusaiguin ja</p>
    <p>servviiguin. - Čađahit olgoguovllu dikšuma.  - Sihkkarastit buoret beassama guvlui iešguđet geavaheaddjijoavkkuide. - Ođasmahttit váldovistti nu ahte das lea dohkálaš teknihkalaš dássi.</p>
    <p>Galgá váikkuhit:</p>
    <p type="listitem"> Bures suodjaluvvon kulturbirrasa mii čájeha oasi nuortasámi kultuvrras árvvolaččat ja</p>
    <p>gudnejahttimiin.</p>
    <p>12.4 Oainnusindahkan</p>
    <p>Mihttomearri:</p>
    <p type="listitem"> Sámi kulturmuittut ja kulturbirrasat leat resurssat máhttobuvttadeamis ja árvoháhkamis.</p>
    <p>Oassemihttomearri 1:</p>
    <p type="listitem"> Sámi kulturmuittut geavahuvvojit duođaštit máhtu resurssaid ja eanadaga heiveheami birra.</p>
    <p>Strategiija dasa gullevaš doaibmabijuiguin:</p>
    <p type="listitem"> Sámedikki vuoruheamit dutkan- ja čielggadanbarggus galget čielggaduvvot dieđáhusbarggus.</p>
    <p>Čuovvovaš láidestusat biddjojuvvojit vuođđun bargui: - Vuoruhit iežas prošeavttaid, dahje prošeavttaid main mis lea juo njunušrolla, ja maid mihttomearri lea ovddidit sámi kulturmuitosuodjalusa. - Vuoruhit prošeavttaid luonddudiehtaga vugiid geavaheami ja ráhkadeami birra sámi kulturmuitosuodjalusas, dasa gullet maiddái earret eará C-áigemeroštallamat, dendrokronologiija ja LIDAR-skánnen – geahča plána.</p>
    <p>Galgá váikkuhit:</p>
    <p type="listitem"> Sámi kulturmuittuid ja kulturbirrasiid áimmahuššama ja suodjaleami vuođu nannema, ja álkidahttit</p>
    <p>hálddašanbarggu.</p>
    <p>Oassemihttomearri 2:</p>
    <p type="listitem"> Sámediggi lea váldoaktevra sámi kulturárbbi gaskkusteamis.</p>
    <p>Sámi kulturmuittuid ja kulturbirrasiid gaskkusteapmi dáhpáhuvvá registrerenávdnasiid njálmmálaš ja čálalaš ovdanbuktima bokte, ja kulturmuittuid divodeami ja láhčima bokte ja daid geavaheami bokte.</p>
    <p>Sámediggi áigu bargat dan ala ahte Várjjat siida Ceavccageđggiin ja eará gullevaš guovllut bohtet máilmmiárbelistii. Sámedikki evttohus máilmmiárbebáikin sáddejuvvui 2013:s Riikaantikvárii</p>
    <p>viidáseappot meannudeapmái. Dievasmahtti gieddebargu lea čađahuvvon 2014:s, ja jáhkkit ahte dat dál lea loahpahuvvon.</p>
    <p>Strategiijat dasa gullevaš doaibmabijuiguin:</p>
    <p type="listitem"> Duođaštit ja oainnusindahkat sámi kulturmuittuid ja kulturbirrasiid.</p>
    <p>- Joatkit álggahuvvon sámi kulturmuittuid gaskkustanbargguin, maidda Sámediggi lea juolludan ruđaid ja resurssaid sihkkarastimii, dikšumii ja láhčimii. - Searvat sámi historjjá ja ovdahistorjjá gaskkusteapmái artihkkaliid ja sáhkavuoruid bokte relevánta forain. - Ráhkadit seailluhanplánaid sámi kulturmuittuid ja kulturbirrasiid várás. - Kulturmuittuid ja kulturbirrasiid seailluhandoaibmabijut ja daid láhčin man oktavuođas vuoruhuvvo erenoamážit Riikaantikvára arkeologalaš kulturmuittuid ja kulturbirrasa suodjalanprográmma BARK prográmma siskkobealde.</p>
    <p type="listitem"> Bargat dan ala ahte Várjjat siida oktan Ceavccageđggiin ja eará dasa gullevaš guovlluiguin bohtet</p>
    <p>mielde máilmmiárbelistui. - Čuovvolit ohcamušbarggu čoahkkimiiguin ja ovddastemiiguin relevánta dásis ja relevánta mearrádusdahkkiiguin.</p>
    <p>Galgá váikkuhit:</p>
    <p type="listitem"> Sámi kulturmuittuid ja kulturbirrasiid buorebut oainnusmahttima.</p>
    <p type="listitem"> Lassi dieđuid sámi historjjás ja ovdahistorjjás.</p>
    <p>Ealáhusat</p>
    <p>Váldomihttomearri:</p>
    <p type="listitem"> Nana ja juohkelágan ealáhuseallin mii vuođđuduvvá sámi kultuvrii, lundui ja birrasii ja vuhtii váldá</p>
    <p>daid, ja lea vuođđun eallinfámolaš báikegottiide gos olbmot háliidit ássat.</p>
    <p>Árbevirolaččat leat sápmelaččat eallán luonddus, ja luondduvuđot ealáhusat leat ain deaŧalaš oassi barggolašvuođas ja árvoháhkamis sámi guovlluin. Sámedikki iskkadeamit čájehit ahte ealáhusovddideamis sámi guovlluin leat stuorra hástalusat. Sámi guovddážat válddahuvvojit dábálaččat Norgga boaittobeallin, gos bargosajit, skuvllat ja buvddat heaittihuvvojit. Ealáhuseallin rievdá bálvalusealáhusaid guvlui ja vuođđoealáhusstruktuvra rievdá nu ahte doaluid lohku uhccu muhto ovttadagat sturrot.</p>
    <p>Juksan dihtii ođđa ealáhusheivehemiid hástalusaid, lea dárbu ovddidit bargofálaldagaid nuoraide geain lea alla gelbbolašvuohta ja erenoamážit láhčit bargosajiid nissonolbmuide sámi guovlluin. Eanet ja eanet sápmelaččat ásaiduvvet gávpogiidda ja čoahkkebáikkiide dahje šaddet bajás dakkár sajiin; seamma deaŧalaš lea addit sidjiide sámi eallinvuođu, sihke kultuvrralaččat, sosiálalaččat ja barggu dáfus.</p>
    <p>Sámedikki árvoháhkanpolitihkka vuođđuduvvo máhttovuđot ealáhusovdáneapmái, mas eanet máhttu ja ođđa diehtu, ovttas árbedieđuin, galgá leat vuođđun boahtteáiggeguvllot ealáhuseallimii mii galgá nannet sámi báikegottiid sámi árvvuid ja eallima guovddážin.</p>
    <p>Sámedikki iežas hástalussan lea mihtidit ahte leat go min politihkas ja min doaibmabijuin dat beaktu maid mii háliidit. Vuosttažettiin lea hástalussan dat go politihkka ja doaibmabijut maid stáhta eiseválddit, gielddat, fylkkagielddat, Innovašuvdna Norga ja eará ruhtadeaddjit fievrridit váikkuha sámi guovlluid ovdáneapmái hui ollu. Nuppádassii, de manná áigi ovdal go sáhttá oaidnit movt politihkka</p>
    <p>ja doaibmabijut leat váikkuhan servodagas. Sámediggi lea ráhkadan eavttuid dasa movt mii sáhttit juksat mihttomeriid maid leat bidjan alcceseamet. Dáid eavttuid ferte oktilaččat ovddidit vai mii sáhttit oažžut vástádusa dasa ahte lea go min politihkka nannen máŋggabealat ealáhuseallima, mii lea min mihttomearri.</p>
    <p>Go ekonomalaš resurssat ealáhusovddideapmái leat geahppánan, de lea Sámedikki mielas dárbu vuđolaččat árvvoštallat váikkuhangaskaomiid geavaheami ja daid sisdoalu. Dán oktavuođas lea dárbu bidjat váikkuhangaskaomiide buoret mihttomeriid, ja geahčadit maiddái SED-guovllu.</p>
    <p>Sámediggi vuorjašuvvá demográfalaš ovdáneami geažil, mii maŋimuš lea duođaštuvvon girjjis Sámi logut 7 muitalit, mii almmuhuvvui golggotmánus 2014. Das oaidnit ahte árbevirolaš sámi guovlluide báhcet eanaš vuorasolbmot ja nuorat fárrejit stuorát gávpogiidda. Seammás go sámi guovlluin lassána bargofápmodárbu áiggis ovddas guvlui. Oktiibuot go geahččá de bágge dát Sámedikki geahčadit ortnegiid váikkuhangaskaomiid geavaheami ja mihttomeriid.</p>
    <p>Sámediggi háliida juksat váldomihttomeari dakko bokte ahte áŋgiruššat čuovvovaš surggiiguin:</p>
    <p type="listitem"> Vuođđoealáhusaid rámmaeavttut.</p>
    <p type="listitem"> Geasuheaddji báikegottit.</p>
    <p type="listitem"> Kulturealáhusat.</p>
    <p type="listitem"> Árvoháhkan ja ođđaálggaheamit.</p>
    <p>13.1 Váikkuhangaskaoamit ealáhusaide</p>
    <p>13.1.1 Ekonomalaš váikkuhangaskaoamit</p>
    <p>Ekonomalaš váikkuhangaskaomiide mat addojuvvojit ealáhuskapihttala bokte gusto ealáhusovddidan doarjaga doaibmaguovlu (SED-guovlu). Ealáhusovddidanruđaid sáhttá lassin SED-guvlui addit sámi kulturealáhusaide ja ealáhusprošeavttaide mat láhčet boazodollui miehtá riikka. Jos áiggut geahččat makkár geográfalaš guovllut gullet SED-guvlui, de geahča kapihttala 13.6.</p>
    <p>Eanadoallo- ja boazodoallošiehtadallamiin leat šiehtadallanbealit soahpan loahpahit ruhtasirdimiid Sámediggái bušeahttajagis 2015. Dat mielddisbuktá 4 miljon ru uhcit eanadoalloáigumušaide ja 2 miljon ru boazodoalu uhcit lasseealáhusaide.</p>
    <p>13.1.2  Hálddahusdási resurssat – ealáhusjuogus</p>
    <p>Kapihttalii 18 hálddahusa doaibmagolut gullet ealáhusjuhkosa bálkkát, mátkkit ja gelbbolašvuođa buorideapmi.</p>
    <p>Ealáhusjuogus lea ealáhus-, kultur- ja dearvvašvuođaossodaga oassi (EKD). Ossodagas leat golbma juhkosa:</p>
    <p type="listitem"> Ealáhusjuogus.</p>
    <p type="listitem"> Kulturjuogus.</p>
    <p type="listitem"> Dearvvašvuođajuogus.</p>
    <p>Ealáhusjuogus lea sámediggeráđi politihkalaš čállingoddi ja das lea ovddasvástádus vuolggahit strategiijaid mat leat ealáhusfágasuorggis. Dat boahtá ovdan hálddahusdási doaimmain kapihttaliin</p>
    <p>vuolábealde.</p>
    <p>Juhkosis lea maiddái hálddašanovddasvástádus dáin surggiin:</p>
    <p type="listitem"> Ealáhusovddidandoarjaga hálddašeapmi.</p>
    <p type="listitem"> Duoji ealáhusšiehtadusa hálddašeapmi.</p>
    <p>Ealáhusjuhkosis ledje 9 jahkedoaimma 1.10.2014 nammii.</p>
    <p>13.2 Vuođđoealáhusaid rámmaeavttut</p>
    <p>Mihttomearri:</p>
    <p type="listitem"> Suodjalit ja ovddidit mariidnaealáhusaid, boazodoalu ja eanandoalu deaŧalaš kulturguoddin ja</p>
    <p>barggaheaddjin sámi guovlluin.</p>
    <p>Vuođđoealáhusat leat deaŧalaččat sámi kultuvrii, gillii ja eallinvuohkái. Vaikko vuođđoealáhusat ain addet eanemusat barggu, ja dain ledje 2 037 bargosaji 2012:s, de lea ealáhus massán 256 bargosaji</p>
    <p>jagi 2008 rájes. Dat go bargosajit ealáhusas oppa áiggi geahppánit, lea Sámedikki mielas ahkit, ja</p>
    <p>danne lea ge biddjojuvvon ollu bargu ealáhusaid suodjaleapmái ja ovddideapmái.</p>
    <p>Árktalaš eanadoallu lea dehálaš sámi kulturguoddi, árktalaš eanadoallu dárbbaša erenoamáš váikkuhangaskaomiid vai sáhttá sihkkarastit gánnáhahttivuođa das. Sámediggi áigu nannet rekruteren- ja árvoháhkandoaimmaid eanadoalus sámi guovlluin. Sámediggi lea dehálaš premissaaddi sámi meahcástanealáhusaide, boazodollui ja eanadollui.</p>
    <p>Oassemihttomearri 1:</p>
    <p type="listitem"> Sihkkarastit dohkálaš juridihkalaš, ekonomalaš ja resurssalaš rámmaeavttuid vuođđoealáhusaide</p>
    <p>ja nannet daid vuoigatvuođavuođu.</p>
    <p>Strategiijat dasa gullevaš doaibmabijuiguin:</p>
    <p type="listitem"> Oažžut váikkuhanfámu politihkkii mii guoská mariidnaealáhusaide, boazodollui, eanandollui ja</p>
    <p>meahcceealáhusaide. - Konsultašuvdnaortnega geavaheapmi árjjalaččat sihkkarastin dihte Sámedikki váikkuhanfámu guovddáš proseassaide, dieđáhusaide, láhkaásahusaide ja sullasaččaide mat gusket vuođđoealáhusaid ovddideapmái. - Addit buriid rávvagiid boazodoallo- ja eanandoallošiehtadusaide ja ovddidit dáid proseassaid.  - Bisuhit ja ovddidit buori gulahallama vuođđoealáhusorganisašuvnnaiguin sihkkarastin dihte Sámediggái áigeguovdilis máhtu ja oktiiordnen dihte politihka. - Čuovvolit mearrasámi strategiijaid álbmotčoahkkimiid doallama bokte.</p>
    <p type="listitem"> Doarjut aktiivvalaččat sámi lotnolasealáhusaid, ja nannet lotnolasealáhusaid rámmaeavttuid.</p>
    <p type="listitem"> Veahkehit ásahit doaimmaid mat ožžot nuoraid ja nissonolbmuid háliidit eanadoaluin ja</p>
    <p>lotnolasealáhusaiguin eallit.</p>
    <p type="listitem"> Doarjut doaibmarusttegiid oktiinvesteremiid eanadoalus sámi guovlluin.</p>
    <p type="listitem"> Sihkkarastit areálaid, bivdoeriid ja resurssaid vuođđoealáhusaide mat addet vuođđoealáhusaide</p>
    <p>ovdánanvejolašvuođaid.</p>
    <p>- Addit kvalitehta dáfus buriid rávvagiid bivdoeriid reguleremiidda ja searvat deaŧaleamos arenaide gos bivdoearit mearriduvvojit. - Čuovvolit Vuotnaguolástuslávdegotti árjjalaččat ja gulahallat dainna lávga. - Čuovvolit boazoprográmma, regionála gulahallanfora ja Sámedikki nammadan boazodoallostivrra ja gulahallat lávga eará boazodoalloeiseválddiiguin. - Vuoruhit vuođđoealáhusaid areálasuodjalanbarggu.</p>
    <p type="listitem"> Váikkuhit nationála boraspirepolitihka ja regionála boraspirehálddašeami.</p>
    <p>- Geavahit konsultašuvdnašiehtadusa ja doalahit čavgadet oktavuođa guovddáš oassálastiiguin. - Váikkuhit dan ahte biddjojuvvo stuorát deaddu álbmotriektái boraspirepolitihkas ja hálddašeamis. - Váikkuhit dan ahte báikkálaš máhttu deattuhuvvo hálddašeamis ja dutkamis.  - Láhčit dili nu ahte Sámedikki nammadan regionála boraspirelávdegottiin lea ollislaš máhttovuođđu sámi ealáhusaid ja sámi servodatovddideami birra. - Váikkuhit dan ahte uražaččaid jávkadeapmái sihkkarastojuvvojit buorit ekonomalaš eavttut.</p>
    <p>Galgá váikkuhit dan ahte:</p>
    <p type="listitem"> Barggolašvuohta vuođđoealáhusain bisuhuvvo.</p>
    <p type="listitem"> Bivdoearrevuođđu mearrasámi guovlluin bisuhuvvo.</p>
    <p type="listitem"> Doallostruktuvra eanandoalus bisuhuvvo.</p>
    <p type="listitem"> Vuođđoealáhusain lea dohkálaš areálavuođđu ja einnostanvejolaš areálageavaheapmi.</p>
    <p type="listitem"> Vahátlohku sávza- ja boazodoalus njiedjá.</p>
    <p>Oassemihttomearri 2:</p>
    <p type="listitem"> Vuođđoealáhusain buoret gánnáhahttivuohta.</p>
    <p>Strategiija dasa gullevaš doaibmabijuiguin:</p>
    <p type="listitem"> Oččodit stuorát ovddidanprošeavttaid vuođđoealáhusaide main lea regionála ruhtadeapmi.</p>
    <p>- Leat mielde ruhtadeamen láhčči eanadoalloprošeavttaid mat leat erenoamážit jurddašuvvon ovddideapmái ja rekrutteremii eanadoalus SED-guovllus. - Leat mielde ruhtadeamen láhčči boazodoalloprošeavttaid mat leat mielde sihkkarastimin boazodoalu areálavuođu ja ekonomalaš ovdáneami miehtá riikka. - Váikkuhit árvoháhkama riddo- ja vuotnaservodagas dan bokte ahte doarjut láhčči doaibmabijuid mat buoridit mariidna ráhkadanávdnasiid vuostáiváldima ja viidáset</p>
    <p>ráhkadeami SED-guovllus. - Váikkuhit rekrutterema guolástussii dainna lágiin ahte leat mielde ruhtadeamen vuosttasgeardde fanasoastima.</p>
    <p>Galgá váikkuhit dan ahte:</p>
    <p type="listitem"> Vuođđoealáhusain leat gánnáhahtti doaimmat.</p>
    <p type="listitem"> Ođasmahttojuvvon doaibmaapparáhta addá buoret gánnáhahttivuođa.</p>
    <p>Ortnega hálddaša sámediggeráđđi dahje dat orgána masa sámediggeráđđi fápmuda válddi. Muđui gusket vuođđoealáhusaid doarjjanjuolggadusat.</p>
    <p>13.3 Geasuheaddji báikegottit</p>
    <p>Mihttomearri:</p>
    <p type="listitem"> Geasuheaddji ja ealli sámi báikegottit main leat juohkelágan priváhta ealáhusat.</p>
    <p>Analysat čájehit ahte sámi báikegottiin lea olmmošlohku njiedjan maŋimus áiggiid ja bargosajiid lohku lea njiedjan. Seammás orru vuhttomin ahte ássanbáikkit geasuhit buorebut, go sisafárren sámi</p>
    <p>guovlluide lei positiiva 2012:s. Sámedikki ulbmilin lea buoridit geasuheami sámi báikegottiide.</p>
    <p>Oassemihttomearri 1:</p>
    <p type="listitem"> Go olbmot eanet fárrejit sámi guovlluide de ealáskit báikegottit.</p>
    <p>Strategiijat dasa gullevaš doaibmabijuiguin:</p>
    <p type="listitem"> Vuolggahit ja čuovvolit ovttasbarggu eará ovddidanorganisašuvnnaiguin.</p>
    <p>- Innovašuvdna Norga lea stuorra ja deaŧalaš váikkuhangaskaoapmeaktevra sámi guovlluin. Sámediggi áigu árjjalaččat čuovvut ovttasbargošiehtadusa mii lea Innovašuvdna Norggain. - SIVA lea váikkuhangaskaoapmeaktevra mii investere industriija  ja innovašuvdnaprošeavttain. Sámediggi áigu viidáseappot ovddidit gulahallama SIVA:in oažžun dihte eanet investeremiid sámi guovlluin ja eanet birrasiid mat váikkuhit gelbbolašvuođabargosajiid.</p>
    <p>- Fylkkagielddat ožžot jahkásaččat juolludusaid gielda- ja guovlodepartemeanttas maiguin láhčit regionála ovddideami. Sámediggi áigu árjjalaččat čuovvut válljejuvvon dihto fylkkagielddaid regionála ovddidanprográmmaid, ja dasto ovttasbargošiehtadusaid.</p>
    <p type="listitem"> Ovttasdoaibmat gielddaiguin ja muittuhit mii lea gielddaid ovddasvástádus ealáhusaid ja kultuvrra</p>
    <p>ovddideamis.  - Čađahit gulahallančoahkkimiid dihto gielddaiguin deaivvadan dihte ealáhusaiguin, gelbbolašvuođabirrasiiguin ja gielddaiguin ja juohkin dihte dieđuid Sámedikki váikkuhangaskaomiid birra. - Bisuhit ovttasbarggu Gielddaid Guovddášlihtuin ja váikkuhit gielddaid áŋgiruššama ealáhusovddidemiin sámi guovlluin. - Ovddidit ja joatkit ovttasbarggu gielddaiguin nannen dihtii servodat- ja ealáhuseallima mii lea vuođđuduvvon sámi gillii, kultuvrii ja árbevieruide.</p>
    <p>Galgá váikkuhit dan ahte:</p>
    <p type="listitem"> Olmmošlohku laskkašii.</p>
    <p>Oassemihttomearri 2:</p>
    <p type="listitem"> Máŋggalágan ealáhusat ja geasuheaddji bargosajit goappašiid sohkabeliid várás sámi guovlluin.</p>
    <p>Strategiijat dasa gullevaš doaibmabijuiguin:</p>
    <p type="listitem"> Nuppástuhttimat ja innovašuvnnat mat nannejit priváhta ealáhusaid.</p>
    <p>- Váikkuhit daid ovddidandoaibmabijuid ja investeremiid ruhtadeapmái mat váikkuhit mealgat fitnodatovddideapmái. - Váikkuhit ovttasbargoprošeavttaid ja láhčči doaibmabijuid ruhtadeapmái mat váikkuhit fitnodat- ja ealáhusovddideami. - Nannet oktavuođa ja ovttasbarggu ealáhusaiguin dakko bokte ahte ruhtadit birrasiid, fitnodagaid ja organisašuvnnaid mat leat mielde árjjalaččat ovddideamen sámi guovlluid, dás mielde maiddái ealáhusgárddit, ovddidansearvvit, gealbobirrasat jna.</p>
    <p type="listitem"> Ovddidit meahcceealáhusaid ja viidáset ráhkadeami, sámi mátkeeallima ja sámi kulturealáhusaid.</p>
    <p>- Veahkehit ruhtadit álggahanstipeanddaid lotnolas- ja meahcceealáhusain ja sámi mátkeealáhusain, ja sámi kulturealáhusain. - Veahkehit ruhtadit investeremiid mat addet báikkálaš viidáset ráhkadeami ja eanet ráhkadanávdnasiid vuovdima sámi guovlluin. - Veahkehit ruhtadit sámi mátkeealáhusfitnodagaid ja vásáhusvuđot mátkeealáhusdoaimmaid, mas eaktivuohta ja jáhkehahttivuohta leat guovddážis. - Veahkehit ruhtadit  ja árjjalaččat čuovvolit prošeavtta Sámi mátkeealáhusat.  - Veahkehit ruhtadit fitnodagaid mat áŋgiruššet kulturealáhusaiguin, maid doaimmas lea sámi kulturovdanbuktin guovddážis.</p>
    <p>Galgá váikkuhit dan ahte:</p>
    <p type="listitem"> Priváhta fitnodagat lassánit.</p>
    <p type="listitem"> Šaddá eanet barggolašvuohta bálvalusealáhusain ja smávvaindustriijas.</p>
    <p type="listitem"> Šaddet máŋggalágan ealáhusat ja geasuheaddji bargosajit goappašiid sohkabeliid várás sámi</p>
    <p>guovlluin.</p>
    <p type="listitem"> Šaddet eanet gelbbolašvuođa bargosajit nuoraid várás.</p>
    <p type="listitem"> Šaddet geasuheaddji sámi ealáhus- ja beroštusorganisašuvnnat.</p>
    <p>Ortnega hálddaša sámediggeráđđi dahje dat orgána masa sámediggeráđđi fápmuda válddi. Muđui gusket ealáhus- ja fitnodatovddideami doarjjanjuolggadusat.</p>
    <p>Ortnega hálddaša sámediggeráđđi dahje dat orgána masa sámediggeráđđi fápmuda válddi. Muđui gusket meahcásteami, viidáset ráhkadeami ja sámi mátkeealáhusaid doarjjanjuolggadusat.</p>
    <p>13.4 Kulturealáhusat</p>
    <p>Mihttomearri:</p>
    <p type="listitem"> Sámi kulturealáhusaide eanet bargosajit.</p>
    <p>Sámi kulturealáhusas leat stuorra vejolašvuođat šaddat daid deaŧaleamos sámi ealáhusaid gaskii boahtteáiggis. Analysat čájehit ahte kulturealáhusat sámi guovlluin leat lassánan johtileappot maŋimuš 10 jagiin dan ektui go Norggas ja Davvi-Norggas muđui. Sámediggi almmuhii 2013:s sierra golmmajagáš doaibmaplána sámi kulturealáhusaid várás. Sámediggi joatká áŋgiruššama 2015:s. Áŋgiruššan dujiin galgá vuoruhuvvot dainna áigumušain ahte nannet fitnodagaid ekonomalaš ceavzima.</p>
    <p>Oassemihttomearri 1:</p>
    <p type="listitem"> Gánnáhahtti kulturealáhusfitnodagat.</p>
    <p>Strategiija dasa gullevaš doaibmabijuiguin:</p>
    <p type="listitem"> Nannet sámi kulturealáhusfitnodagaid ealáhusoassálastin.</p>
    <p>- Sámedikki kulturealáhusprošeakta jotkojuvvo 2015:s. Das lea earret eará mielde gealbolokten, fierpmádathuksen ja fokus gánnáhahttivuhtii sámi kulturealáhusain.  - Álggahit ortnegiid dakkár ásahuvvon kulturealáhusdoaimmaheddjiide geain lea gánnáhahttivuođa vejolašvuohta riikka dásis ja riikkaidgaskasaččat. - Lávgadeappot bargat ovttas sámi gielddaiguin ja deattuhit erenoamážit kultuvrra, ealáhusa ja ealáhushutkama. - Bargat dan ala ahte fállat sámi kulturealáhusdoaimmaheddjiide mat ožžot almmolaš doarjaga, govdadeappo gelbbolašvuođabáhka mas lea mielde stuorát fokus ealáhusovddideapmái. - Veahkehit ruhtadit sámi kulturealáhusdoaimmaheddjiid álggahanstipeanddaid ja fitnodatovddidandoarjagiid bokte (13.3 Geasuheaddji báikegottit). Sámedikki áŋgiruššan kulturealáhusaiguin lea lasáhus dan govda áŋgiruššamii mii lea sámi dáidagiin ja kultuvrrain. (Kap 5)</p>
    <p>Galgá váikkuhit dan ahte:</p>
    <p type="listitem"> Šaddet eanet kulturealáhusfitnodagat main lea eanet gávpejohtu ja dienas.</p>
    <p type="listitem"> Juksat ođđa márkaniid sámi buktagiiguin.</p>
    <p>Oassemihttomearri 2:</p>
    <p type="listitem"> Kulturealáhus gelbbolašvuođa vuođul.</p>
    <p>Strategiija dasa gullevaš doaibmabijuiguin:</p>
    <p type="listitem"> Buoridit ámmátlašvuođa ja gelbbolašvuođa sámi kulturealáhusain.</p>
    <p>- Sámediggi joatká Dáhttu - gealbo- ja fierpmádatprográmma sámi kulturealáhusdoaimmaheddjiid várás mat galget váikkuhit eanet ámmátlašvuođa ja gávppálašvuođa sámi kulturealáhussuorggis. - Bargat dan ala ahte ásahit regionála kulturealáhusfierpmádagaid mat galget čuovvolit ja nannet Dáhttuprográmma.</p>
    <p>- Oažžut álggahuvvot sámi kulturealáhusaid ovdaoahpu. - Lágidit jahkásaš konferánssa sámi kulturealáhusaid birra ja várás.</p>
    <p>Galgá váikkuhit dasa ahte:</p>
    <p type="listitem"> 12 kulturealáhusfitnodaga leat vuolláičállán šiehtadusa ahte ovddidit gánnáhahttivuođa ja eanet</p>
    <p>ámmátlašvuođa Dáhttu bokte.</p>
    <p type="listitem"> Háhkat buriid ja bistevaš deaivvadansajiid sámi kulturealáhusdoaimmaheddjiide.</p>
    <p>Oassemihttomearri 3:</p>
    <p type="listitem"> Eanet vuovdit iežas duddjon duoji ja eará dáidda- ja kulturbuktagiid.</p>
    <p>Strategiijat dasa gullevaš doaibmabijuiguin:</p>
    <p type="listitem"> Ovdánahttit sámi design ja eará dáiddailbmademiid lunddolaš oassin sámi kulturealáhusain.</p>
    <p>- Váikkuhit arenaid ruhtadeami mat ovdánahttet sámi design ja eará dáiddailbmademiid.</p>
    <p type="listitem"> Nannet ovddidanbarggu duodjeealáhusa siskkobealde.</p>
    <p>- Njuolga doarjaga bokte ruhtadit ja ovddidit Duodjeinstituhta.  - Váikkuhit ahte ásahuvvojit, ruhtaduvvojit ja ovddiduvvojit bagadusvirggit ja regionála ovddidanprošeakta mii váikkuha duoji viidáseappot ovddideami ealáhussan.</p>
    <p type="listitem"> Nannet rekrutterema duodjeealáhussii.</p>
    <p>- Ruhtadit oahpahuskantuvrra fidnooahppiortnega.</p>
    <p type="listitem"> Ovddidit ealáhusšiehtadusa instrumeantan duoji ovddideapmái ealáhussan.</p>
    <p>- Ealáhusšiehtadussii gullet ollu váikkuhangaskaoamit, doaibmabijut ja ortnegat maid birra šiehtaduvvo Sámedikki ja duoji ealáhusorganisašuvnnaid gaskka.</p>
    <p>Galgá váikkuhit:</p>
    <p type="listitem"> Eanet gánnáhahttivuođa duojis.</p>
    <p type="listitem"> Buoret gávpejođu iežas duddjon duojis.</p>
    <p type="listitem"> Rekrutterema duodjeealáhussii nu ahte leat gitta 10 fidnooahppi duodjeealáhusas.</p>
    <p>Ortnega hálddaša sámediggeráđđi dahje dat orgána masa sámediggeráđđi fápmuda válddi. Muđui gusket Duodjeinstituhta doarjjanjuolggadusat.</p>
    <p>Ortnega hálddaša sámediggeráđđi dahje dat orgána masa sámediggeráđđi fápmuda válddi.</p>
    <p>Muđui gusket ortnegii dat njuolggadusat mas leat duoji ealáhusšiehtadusa vuolde, ja dat maid bealit leat šiehtadan ealáhusšiehtadusas.</p>
    <p>13.5 Árvoháhkan ja ođđaásaheamit</p>
    <p>Mihttomearri:</p>
    <p type="listitem"> Ásahandávjodat, innovašuvdna ja árvoháhkan sámi mátkeealáhusain buorránit.</p>
    <p>Ásahandávjodat ja oahppodássi sámi guovlluin lea hui unni. Árvoháhkan ja innovašuvnnat leat vuođđun buot ealáhusovddidemiide. Ođđa doaimmaid ásaheapmi eaktuda sihke fágalaš gelbbolašvuođa ja ásahangelbbolašvuođa. Danne áigu Sámediggi ain áŋgiruššat ođđaálggaheddjiid ja ásahuvvon doaimmaid čuovvolemiin.</p>
    <p>Oassemihttomearri 1:</p>
    <p type="listitem"> Eanet FoU-doaibma sámi guovlluid ealáhuseallimis.</p>
    <p>Strategiijat dasa gullevaš doaibmabijuiguin:</p>
    <p type="listitem"> Movttiidahttit ovddidanbirrasiid sámi guovlluin árjjalaččat geavahit eanet FoU-doaimma.</p>
    <p>- Čuovvolit fágalaš foruma ja ovddidanforuma rávan Sámedikki bargui oažžut eanet árvoháhkama meahcceealáhusain, lotnolasealáhusain ja sámi mátkeealáhusain.</p>
    <p type="listitem"> Ovttasbargat relevánta máhtto- ja dutkanbirrasiiguin eanet FoU-doaimma birra ealáhuseallimis.</p>
    <p type="listitem"> Ovdánahttit ealáhushutkama sámi nuoraid gaskkas.</p>
    <p>- Ovttasbargat Nuorra Ealáhushutkamiin ja vástideaddji fokus ealáhushutkamii skuvllas.</p>
    <p type="listitem"> Fokus nissonolbmuid ealáhushutkamii.</p>
    <p>- Álggahit jođiheaddjiovddidanprográmma sámi nissonolbmuid várás.</p>
    <p>Galgá váikkuhit:</p>
    <p type="listitem"> Eanet FoU–doaimma ealáhuseallimis..</p>
    <p type="listitem"> Eanet árvoháhkama meahcceealáhusain, lotnolasealáhusain ja sámi mátkeealáhusain.</p>
    <p type="listitem"> Árjjalaš ovddidanbirrasa sámi guovlluin.</p>
    <p>Oassemihttomearri 2:</p>
    <p type="listitem"> Eanet ođđaásaheamit ja eanet ealáhushutkan.</p>
    <p>Strategiija:</p>
    <p type="listitem"> Ovdánahttit gánnáhahttivuođa ja ámmátlašvuođa ásahanoahpahusa ja oahpahusdoaibmabijuid</p>
    <p>bokte dáláš fitnodagain.  - Álggahit ásahanoahpahusa ja oahpahusdoaibmabijuid dáláš fitnodagain. 2015:s vuoruhuvvojit fitnodagat mat ráhkadit viidáseappot ráhkadanávdnasiid báikkálaččat sámi guovlluin ja mat álggahit gealboprošeavttaid ja fierpmádagaid fitnodagaid várás.</p>
    <p>Galgá váikkuhit:</p>
    <p type="listitem"> Eanet ásahandávjodaga.</p>
    <p type="listitem"> Buoret gelbbolašvuođa ásaheddjiid ja fitnodagaid gaskkas.</p>
    <p type="listitem"> Eanet nuoraidfitnodagaid sámiguoskevaš gávpejurdagiiguin.</p>
    <p>Báikkálaš ja guovlulaš ovttasbargu</p>
    <p>Váldomihttomearri:</p>
    <p type="listitem"> Árjjalaš ja ulbmillaš ovttasbarggu bokte regionála ja báikkálaš eiseválddiiguin sámi kultuvrra, giela</p>
    <p>ja servodateallima nannemis ja ovddideamis.</p>
    <p>Sámediggi bargá diliid láhčimiin nu ahte sámi álbmogis alddis, ja iežas eavttuid vuođul livččii vejolašvuohta ovddidit iežas servodaga, giela ja kultuvrra buoremus vuogi mielde. Dán ovddasvástádusa ii galgga Sámediggi okto guoddit, iige sáhte dahje áiggu ge okto guoddit dan</p>
    <p>ovddasvástádusa.</p>
    <p>14.1 Váikkuhangaskaoamit báikkálaš ja regionála ovttasbargui</p>
    <p>14.2 Regionála ovttasbargu</p>
    <p>Mihttomearri:</p>
    <p type="listitem"> Háhkat buriid rámmaeavttuid sámi gillii, kultuvrii ja servodateallimii gulahallama ja ovttasbarggu</p>
    <p>bokte regionála eiseválddiiguin.</p>
    <p>Sámediggi lea dahkan ovttasbargošiehtadusaid Finnmárkku fylkkagielddain, Romssa fylkkasuohkaniin, Norlándda fylkkasuohkaniin, ja fylkkagielddaiguin máttasámeguovllus (Norlánda,</p>
    <p>Davvi- ja Mátta Trøndeláhka ja Hedemárku). Dasa lassin lea dahkkojuvvon šiehtadus kulturmuitosuodjaleamis Opplándda fylkkasuohkaniin.</p>
    <p>Sámediggi lea sorjavaš ovttasbarggus eará oasálaččaiguin jos galgat juksat min barggus bohtosiid. Ovttasbargošiehtadusaid bokte fylkkagielddaiguin šiehtaduvvo makkár ovddasvástádus regionála eiseválddiin lea go guoská sámi gillii, birrasii, ealáhussii ja servodatovddideapmái.</p>
    <p>Dát šiehtadusat čuovvoluvvojit doaibmabijuid bokte sierra fágakapihttaliid siskkobealde bušeahtas.</p>
    <p>Strategiijat dasa gullevaš doaibmabijuiguin:</p>
    <p type="listitem"> Ulbmillaš ja vuoruhuvvon ovttasbargošiehtadusat.</p>
    <p>- Čuovvolit ovttasbargošiehtadusaid fylkkagielddaiguin.</p>
    <p type="listitem"> Árjjalaš váikkuhangaskaoapmegeavaheami bokte nannet sámi giela, kultuvrra ja servodateallima.</p>
    <p>- Váikkuhit ovttasbargoprošeavttaid ruhtadeami daid fylkkagielddaiguin ja gielddaiguin maiguin Sámedikkis lea ovttasbargošiehtadus. - Čuovvolit ovttasbargošiehtadusaid mihttomeriid ja oktasašáŋgiruššamiid. - Váikkuhit sámi deaivvadanbáikkiide ovttasbargošiehtadusaid mielde.</p>
    <p>Galgá váikkuhit:</p>
    <p type="listitem"> Oktasašáŋgiruššamiid boktet nannet ja oainnusmahttit sámi kultuvrra, giela ja servodateallima</p>
    <p>dain surggiin mat leat ovttasbargošiehtadusas.</p>
    <p>Ortnega hálddaša sámediggeráđđi dahje dat orgána masa sámediggeráđi fápmuda válddi. Muđui gusket regionálaovddideami doarjjanjuolggadusat.</p>
    <p>14.3 Báikkálaš ovttasbargu</p>
    <p>Mihttomearri:</p>
    <p type="listitem"> Háhkat buriid rámmaeavttuid sámi gillii, kultuvrii ja servodateallimii gulahallama ja ovttasbarggu</p>
    <p>bokte báikkálaš eiseválddiiguin.</p>
    <p>Sámediggi lea vuolláičállán ovttasbargošiehtadusa Romssa suohkaniin. Ovttasbargošiehtadusa áigumuššan lea suodjalit sámi giela ja kultuvrra Romssa sámi álbmogii. Dasto láhčá ovttasbargošiehtadus diliid eanet rabas ja luohttevaš gulahallamii Romssa suohkana ja Sámedikki gaskka áššiin mat gusket sámiide. Šiehtadus čuovvoluvvo doaibmabijuid bokte mat leat sierra fágakapihttaliid vuolde bušeahtas.</p>
    <p>Sámediggi lea álgán ságastallat gávpotgielddaiguin Áltá, Bådåddjo ja Oslo. Dáid ságastallamiid vuođul galggašedje šaddat sierra ovttasbargošiehtadusat oasálaččaid gaskka. Ovttasbargošiehtadusaid bokte galgá sámi giella ja kultuvra nannejuvvot ja gozihuvvot namuhuvvon gávpotgielddain. Ovttasbargošiehtadusat galget maiddái váikkuhit árjjalaš gulahallama oasálaččaid ja sámiid gaskka guoskevaš gávpogiin.</p>
    <p>Sámedikkis leat ovttasbargošiehtadusat buot gielddaiguin ja fylkkagielddaiguin mat leat sámegiela hálddašanguovllus. Dát válddahuvvojit kapihttalis 4 Giella.</p>
    <p>Strategiijat dasa gullevaš doaibmabijuiguin:</p>
    <p type="listitem"> Árjjalaš rolla gielddaid guovdu.</p>
    <p>- Ovttasbargošiehtadusa čuovvoleapmi Romssa suohkaniin. Joatkit gulahallama gávpotgielddaiguin Áltá, Bådåddjo ja Oslo ovttasbargošiehtadusaid birra</p>
    <p>Galgá váikkuhit:</p>
    <p type="listitem"> Sámi giela, kultuvrra ja servodateallima goziheami gielddaid sámi álbmoga várás.</p>
    <p>14.4 Gieldaođastus</p>
    <p>Mihttomearri:</p>
    <p type="listitem"> Stáhta sámepolitihkkii dávistettiin, mearriduvvon vuođđolágas, sihkkarastit ahte sámi</p>
    <p>vuoigatvuođat gozihuvvojit ja ahte sámi giella, kultuvra ja servodateallin ovddiduvvojit ráđđehusa gieldaođastusproseassas.</p>
    <p>Gieldaođastusa áigumuššan lea ovttastahttit gielddaid. Stuorát gielddain mat eai leat nu ollu, galggašii leat buoret kapasitehta gozihit ja viidásetovddidit láhkageatnegahttojuvvon doaimmaid, addit buoret vejolašvuođaid báikegottiide ceavzit ja gozihit deaŧalaš eaktodáhtolaš doaimmaid. Dasto háliida Ráđđehus ahte ođastus galgá addit buriid ja ovttaárvosaš bálvalusaid ássiide, ollislaš ja oktiiordnejuvvon servodatovddideami, ceavzilis ja ekonomalaš gievrras gielddaid ja nannoset báikkálaš demokratiija. Gieldaođastusas leat váikkuhusat sámi vuoigatvuođaide mat čatnasit gillii, bajásšaddamii ja oahpahussii, dearvvašvuhtii ja sosiálii, ja kultuvrii ja ealáhussii.</p>
    <p>Sámedikki rolla gulahallamis ja ovttasbargobeallin proseassain sámi sisdoalu ovddideamis boahtteáiggi doaibmačoavdimiin stuorát gielddain, lea deaŧalaš. Deaŧalaš lea maiddái ahte Sámediggi searvá árjjalaččat prosessii ja lea oidnosis bealušteamen sámi beroštumiid dán proseassas sihke nationála, regionála ja báikkálaš eiseválddiide. Sámedikki bargu gieldaođastusain lea čuovvut ráđđehusa áššedovdilávdegotti proseassaid, proseassaid fylkkamánniiguin ja gielddaiguin. Dárbbašuvvo bagadeapmi ja ráđđeaddin gielddaide, sihke daidda mat leat siskkobealde sámegiela hálddašanguovllu ja mat leat olggobealde dan. Dát siskkilda čoahkkimiid gielddaid ja Sámedikki gaskka. Gieldaođastusa olis áigu Sámediggi lágidit konferánssa man fáddán lea earret eará gieldaođastus ja vuođđudit olggobeale joavkku masa sámegiela hálddašanguovllu gielddat servet. Danne vai sihkkarasttášeimmet buori gulahallama gielddaiguin.</p>
    <p>Bargu gáibida nana hálddahuslaš čuovvoleami, sihke go guoská barggu oktiiordnemii ossodagaid gaskka ja barggu oktiiordnemii olggobealde.</p>
    <p>Strategiijat dasa gullevaš doaibmabijuiguin:</p>
    <p type="listitem"> Árjjalaččat searvat gieldaođastusprosessii sihke guovddáš eiseválddiiguin ja regionála ja gieldalaš</p>
    <p>dásis. - Ásahit olggobeale joavkku masa sámegiela hálddašanguovllu gielddat ja gielddat main leat ráját dáid gielddaide servet. - Searvat regionála resursajoavkkuide maid fylkkamánni jođiha. - Veahkehit rávvagiiguin ja bagadusain gielddaid ja fylkkagielddaid. - Lágidit gieldakonferánssa man fáddán lea earret eará gieldaođastus.</p>
    <p>Galgá váikkuhit:</p>
    <p type="listitem"> Buori gulahallama sihkkarastima gielddaiguin ja fylkkagielddaiguin mat gullet sámegiela</p>
    <p>hálddašanguvlui.</p>
    <p type="listitem"> Sámi vuoigatvuođaid goziheami sihkkarastima gieldaođastusproseassas.</p>
    <p type="listitem"> Sámi giela, kultuvrra ja servodateallima goziheami sihkkarastima gieldaođastusas.</p>
    <p>Sámi ovttasbargu ja riikkaidgaskasaš</p>
    <p>bargu</p>
    <p>Váldomihttomearri:</p>
    <p type="listitem"> Álgoálbmogat mearridit iežaset ahtanuššama ja sis lea vejolašvuohta gozihit iežaset beroštumiid</p>
    <p>riikkaidgaskasaččat.</p>
    <p>Sámediggi hálddaša prinsihpalaš oainnu ja beroštumiid mat ovdánahttojuvvojit ja bealuštuvvojit riikkaidgaskasaš arenas. Deaŧalaš lea ahte álgoálbmotdimenšuvdna gozihuvvo nationála ja riikkaidgaskasaš forain, ja ahte áššit mat leat deaŧalaččat ovdánahttojuvvojit sihke nationála dásis ja riikkaidgaskasaččat.</p>
    <p>Rájárasttideaddji bargu dáhpáhuvvá nationála ja riikkaidgaskasaš forain ja arenain, ja dat leat ON, Árktalaš ráđđi ja davviguovlopolitihkka, Sámi parlamentáralaš ráđđi, Barentsovttasbargu, davviriikkalaš ovttasbargu, árktalaš ovttasbargu, Interreg, NASCO ja EU.</p>
    <p>Sámi álbmogis leat guhkes árbevierut doaibmat árjjalaččat riikkaidgaskasaš orgánain, erenoamážit Ovttastuvvan našuvnnain (ON), álbmotrievttálaš konvenšuvnnaid, julggaštusaid ja eará instrumeanttaid ovddideamis ja čuovvoleamis máilmmi álgoálbmogiid vuoigatvuođaid nannema dihte. Dát bargu čađahuvvo ovttasbargguin ja solidaritehtain eará álgoálbmogiiguin.</p>
    <p>Go mii leat álgoálbmot ovtta máilmmi riggámus riikkain, de lea mis solidáralaš geatnegasvuohta veahkehit buoridit eará álgoálbmogiid dili. Seammás lea riikkaidgaskasaš láhka ja riekti mearrideaddji deaŧalaš min iežamet vuoigatvuođaid ja beroštumiid ovdánahttimis ja suodjaleamis.</p>
    <p>Sámediggi lea bidjan stuorra resurssaid álgoálbmogiid máilmmikonferánsii ráhkkaneapmái, mii dollojuvvui čakčamánus 2014, erenoamážit dan bokte go lágidii ráhkkaneaddji álgoálbmotkonferánssa Álttás 2013:s. Deaŧalaš lea buorre evalueren, čuovvoleapmi ja mielde váikkuheapmi, sihkkarastin dihte ahte doaibmabijut mat leat mearriduvvon WCIP2014 loahppadokumeanttas čuovvoluvvojit.</p>
    <p>Sámi ovttasbargu ja riikkaidgaskasaš bargu gusket buot fágasurggiide Sámedikki doaimmas. Danne leat strategiijat ja doaibmabijut dán fágasuorgái bušeahta eará fágakapihttaliin.</p>
    <p>Sámediggi áigu ráhkadit dieđáhusa Sámedikki riikkaidgaskasaš barggu birra jagis 2015. Das biddjo vuođđu dasa movt eanet dárkilastit mihttomeriid, strategiijaid ja doaibmabijuid.</p>
    <p>15.1.2  Hálddahusdási resurssat – Vuoigatvuohta- ja riikkaidgaskasaš</p>
    <p>áššiid ossodat</p>
    <p>Vuoigatvuohta- ja riikkaidgaskasaš áššiid ossodaga bálkkát, mátkkit ja gelbbolašvuođa bajideapmi leat mielde kapihttalis 18 Hálddahusdási doaibmagolut.</p>
    <p>Vuoigatvuohta- ja riikkaidgaskasaš áššiid ossodagas (VUOR) lea ovddasvástádus čuovvovaččain:</p>
    <p type="listitem"> Vuoigatvuohta- ja láhkabargu.</p>
    <p type="listitem"> Veahkki ja bagadeapmi politihkkaovddideamis ja láhkabarggus buot fágasurggiin.</p>
    <p type="listitem"> Riikkaidgaskasaš áššit.</p>
    <p type="listitem"> Bajimuš ovddasvástádus konsultašuvdnašiehtadusas mii lea stáhta eiseválddiid ja Sámedikki</p>
    <p>gaskka.</p>
    <p type="listitem"> Politihka ovddideapmi, sámediggeválggat.</p>
    <p type="listitem"> Juridihkalaš bagadeapmi.</p>
    <p>Vuoigatvuohta- ja riikkaidgaskasaš áššiid ossodagas ledje 10 jahkedoaimma 1.10.2014 nammii.</p>
    <p>15.2 Riikkaidgaskasaš bargu</p>
    <p>Oassemihttomearri 1:</p>
    <p type="listitem"> Álgoálbmogiid riikkaidgaskasaš riekteovddideami buorideapmi.</p>
    <p>Strategiijat dasa gullevaš doaibmabijuiguin:</p>
    <p type="listitem"> Sámediggi lea iešheanalis aktevra ovttas earáiguin riikkaidgaskasaš barggus.</p>
    <p>- Bargat davviriikkalaččat ja riikkaidgaskasaččat nannen dihte sámi iešmearrideami. - Ráhkadit dieđáhusa Sámedikki riikkaidgaskasaš barggu birra. - Nissonolbmuid vuoigatvuođat galget heivehuvvot lunddolaš oassin barggus álgoálbmogiid vuoigatvuođaiguin.</p>
    <p type="listitem"> Riikkaidgaskasaš ovttasbarggu bokte háhkat buriid rámmaeavttuid eará álgoálbmogiidda.</p>
    <p>- Searvat riikkaidgaskasaš proseassaide ja váikkuhit norgga delegašuvnna mielde.</p>
    <p type="listitem"> Oainnusmahttit ON álgoálbmotvuoigatvuođaid julggaštusa prinsihpaid (ON álgoálbmotjulggaštus).</p>
    <p>- Heivehit ON álgoálbmotjulggaštusa prinsihpaid láhkačohkiin ja geavatlaš politihkas mat váikkuhit sámiid ja eará álgoálbmogiid árgabeaivvi.</p>
    <p type="listitem"> Searvat prosessii mii čatnasa ON álgoálbmotbargui.</p>
    <p>- Čuovvolit doaibmabijuid mat leat WCIP2014 loahppadokumeanttas. - Váikkuhit davviguovloovddideami mii nanne sámi ja eará álgoálbmogiid kultuvrra ja servodaga. - Váikkuhit ruhtadeami vai álgoálbmogiin leat vejolašvuođat árjjalaččat searvat Barentsovttasbargui.</p>
    <p type="listitem"> Álgoálbmogiin galget leat vejolašvuođat árjjalaččat searvat riikkaidgaskasaš proseassaide.</p>
    <p>- Váikkuhit ruhtadeami vai organisašuvnnat sáhttet bargat sámi áššiid ovdánahttimiin riikkaidgaskasaččat.</p>
    <p>Galgá váikkuhit:</p>
    <p type="listitem"> Ahte stáhtat čuovvolit geatnegasvuođaideaset álbmotrievtti mielde.</p>
    <p type="listitem"> Ovttaárvosaš ovttaseallima ja vai buot álgoálbmogiin leat ovddidanvejolašvuođat.</p>
    <p>Ortnega hálddaša sámediggeráđđi dahje dat orgána masa sámediggeráđi fápmuda válddi. Muđui gusket riikkaidgaskasašbarggu doarjjanjuolggadusat.</p>
    <p>Oassemihttomearri 2:</p>
    <p type="listitem"> Viiddis ovttasbargu sámiid gaskka riikarájáid rastá.</p>
    <p>Strategiija dasa gullevaš doaibmabijuiguin:</p>
    <p type="listitem"> Láhčit diliid ovttasbarggu nannemii rastá riikkarájáid Sámi parlamentáralaš ráđi bokte.</p>
    <p>- Ovddidit ja nannet Sámi parlamentáralaš ráđi. - Doarjut Ruošša beale sámiid sin ovddidanbarggu buorideamis.</p>
    <p>Galgá váikkuhit:</p>
    <p type="listitem"> Sámi parlamentáralaš ráđđái buriid rámmaeavttuid sin bargui.</p>
    <p type="listitem"> Ahte Ruošša beale sámit sáhttet čađahit sin politihkalaš barggu.</p>
    <p>Eará doaibmabijut</p>
    <p>16.1 Ekonomalaš váikkuhangaskaoamit eará doaibmabijuide</p>
    <p>Sámediggi lea dahkan šiehtadusa Statistihkalaš guovddážiin sámiguoski statistihka buvttadeamis. Ruđat mannet publikašuvnna buvttadeapmái, ja Sámi statistihkka almmuhuvvo juohke nuppi jagi. Dat almmuhuvvo boahtte háve 2015:s.</p>
    <p>Gielda- ja ođasmahttindepartemeantta kapihttalis 1500, poasttas Erenoamáš doaibmagolut Sámedikki ulbmiliidda lea biddjojuvvon 350 000 ru. Šiehtadusa mielde Statistihkalaš guovddážiin várre Sámediggi 375 000 ru sámiguoski statistihka buvttadeapmái Norggas.</p>
    <p>Sámi váldoorganisašuvdna lea riikaviidosaš organisašuvdna mas leat doaimmat viidát. Dat mearkkaša dan ahte doaibma ii leat ráddjejuvvon dihto servodatsuorgái. Organisašuvnnas leat sihke politihkalaš bargu, kulturbargu ja oahppodoaibma.</p>
    <p>Doarjjaortnega mihttomearri:</p>
    <p type="listitem"> Bisuhit juohkelágan organisašuvdnaeallima ja sihkkarastit organisašuvnnaide stabiila ekonomalaš</p>
    <p>vuođu.</p>
    <p>Doarjjaoažžut ja doarjjaortnega olahusjoavku:</p>
    <p type="listitem"> Norgga Sámiid Riikasearvi.</p>
    <p type="listitem"> Sámi álbmotlihttu.</p>
    <p>Ortnega hálddaša sámediggeráđđi dahje dat orgána masa sámediggeráđi fápmuda válddi. Muđui gusket sámi váldoorganisašuvnnaid doarjjanjuolggadusat.</p>
    <p>16.4 Organisašuvdnadoarjja bellodagaide ja joavkkuide main</p>
    <p>lea ovddastus Sámedikkis</p>
    <p>Doarjjaortnega mihttomearri:</p>
    <p type="listitem"> Sihkkarastit ruhtavuođu bellodagaid ja joavkkuid organisašuvnnaide main lea ovddastus</p>
    <p>Sámedikkis.</p>
    <p>Doarjjaoažžut ja doarjjaortnega olahusjoavku:</p>
    <p type="listitem"> Bellodagaid ja joavkkuid organisašuvnnat main lea ovddastus Sámedikkis.</p>
    <p>Galgá váikkuhit:</p>
    <p type="listitem"> Ruhtavuođu sihkkarastima bellodagaid ja joavkkuid organisašuvnnaide main lea ovddastus</p>
    <p>Sámedikkis.</p>
    <p>Ortnega hálddaša sámediggeráđđi dahje dat orgána masa sámediggeráđđi fápmuda válddi. Muđui gusket organisašuvdnadoarjjanjuolggadusat mat leat bellodagaid ja joavkkuid várás main lea ovddastus Sámedikkis.</p>
    <p>16.5 Doarjja sámi dásseárvoorganisašuvnnaide</p>
    <p>2017:s lea gollan 100 jagi das go vuosttaš sámi riikačoahkkin dollojuvvui Troanddimis. Ovttas Troanddima gielddain, Mátta-Trøndelága fylkkagielddain ja báikkálaš sámi birrasiiguin pláne Sámediggi čalmmustit dán ávvudeami. Dán čalmmusteamis galgá maiddái rájárasttideaddji perspektiiva gozihuvvot.</p>
    <p>Politihkalaš dási doaibmagolut</p>
    <p>Sámedikki dievasčoahkkin</p>
    <p>Dán poasttas leat ruđat Sámedikki dievasčoahkkimii, fágalávdegottiide ja joavkkuide.</p>
    <p>Ovddit jagiid rehketdoallologut čájehit ahte lea dárbu lasihit ruđa Sámedikki dievasčoahkkimii.</p>
    <p>Sámedikki dievasčoahkkinjođihangoddi</p>
    <p>Dievasčoahkkinjođihangotti bušehttii várrejuvvo ruhta dievasčoahkkinjođiheaddji bálkái ja dievasčoahkkinjođihangotti buhtadusaide ja mátkegoluide čoahkkindoaimmaid várás mat leat lassin dievasčoahkkimiidda, ja dievasčoahkkinjođiheaddji mátkegoluide go lea eará doaimmas Sámedikki ovddas. Dievasčoahkkinjođiheaddji buhtadus lea 80 % presideantta bálkkás.</p>
    <p>Dan lassin bisuhuvvo ortnet mas leat ruđat fágalávdegottiid geahčademiide ja gulaskuddamiidda 600 000 ru, maid dievasčoahkkinjođihangoddi hálddaša.</p>
    <p>Sámedikki mearrádusa vuođul áššis 17/06 Njuolggadusat ruđaid geavaheapmái Sámedikki politihkalaš joavkkuide, maid dievasčoahkkinjođihangoddi hálddaša, meroštallojuvvo ahte 50 000 ru manná joavkoruđaid ja opposišuvnna bargoeavttuid revisordohkkeheapmái.</p>
    <p>Ruđain mat leat várrejuvvon dievasčoahkkinjođihangotti várás lea 45 000 ru buhtadussan dan lahttui ja várrelahttui maid Sámediggi lea válljen FeFo bearráigeahččanlávdegoddái.</p>
    <p>Sámedikki bearráigeahččanlávdegoddi</p>
    <p>Bearráigeahččanlávdegoddi galgá čađahit parlamentáralaš bearráigeahču ja bearráigeahččat stivrejumi dan doaimmas mii ruhtaduvvo Sámedikki bušeahta bokte. Dasa gullá maiddái bearráigeahččat Sámedikki jahkerehketdoalu ja Riikkarevišuvnna vejolaš mearkkašumiid rehketdollui. Lávdegoddi sáhttá čađahit iskkademiid Sámedikki hálddahusas jus dan gávnnaha dárbun.</p>
    <p>Bearráigeahččanlávdegoddi ovddida evttohusa Sámedikki dievasčoahkkimii dain áššiin maid dat meannuda, juogo sierra áššin dahje lávdegotti jahkedieđáhusas.</p>
    <p>Sámediggi lea dahkan rámmašiehtadusa advokáhtafitnodagain ALT advokatfirma AS bálvalusaid oastimis Sámedikki bearráigeahččanlávdegoddái. Bálvalusaide gullá earret eará veahkki ráhkadit doaibmaplánaid bearráigeahččanlávdegotti barggu várás bearráigeahččanlávdegotti njuolggadusaid vuođu, bearráigeahččanlávdegotti áššiid čielggadeapmi ja áššeráhkkaneapmi ja veahkki diehtojuohkin- ja gulahallangažaldagain.</p>
    <p>Sámi parlamentáralaš ráđđi (SPR)</p>
    <p>Sámi parlamentáralaš ráđđi (SPR) lea Ruoŧa, Suoma ja Norgga sámedikkiid parlamentáralaš ovttasbargoorgána ja mas Ruošša beale sámiin lea bissovaš ovddastus. Iešguđege sámedikkit mákset iežaset sáttagottiid goluid SPR-čoahkkimiidda searvamii ja eará ovddastussii.</p>
    <p>Sámediggeráđđi</p>
    <p>Poasttas máksojuvvo buhtadus presidentii, njealji ráđđelahttui ja politihkalaš Ráđđeaddái, ja das lea ruhta sámediggeráđi mátkegoluide ráđđečoahkkimiid ja eará doaimmaid ovddas Sámedikki ovddas.</p>
    <p>Presideantta buhtadus čuovvu ráđđehuslahtuid buhtadusa ja lea 80 % das.</p>
    <p>Sámediggeráđi eará lahtuid jahkebuhtadus lea 75 % presideantta buhtadusas.</p>
    <p>Sámedikki nuoraidpolitihkalaš lávdegoddi (SáNuL)</p>
    <p>SáNuL ásahuvvui bistevaš orgánan 2003:s. Sámedikki nuoraidpolitihkalaš lávdegoddi lea ásahuvvon nannet sámi nuoraid váikkuhanvejolašvuođa Sámedikki politihkkii. SáNuL:s leat vihtta bistevaš lahtu maid Sámediggeráđđi nammada. SáNuL lea ožžon bistevaš mandáhta ja organiserema Sámedikki dievasčoahkkimis.</p>
    <p>Sámedikki vuorrasiidráđđi</p>
    <p>Vuorrasiidráđđi lea sámediggeráđi ráđđeaddiorgána ja galgá veahkehit ráđi hábmet Sámedikki vuorrasiidpolitihka. Vuorrasiidráđis lea govda geográfalaš ovddastus.</p>
    <p>Sámedikki váiddalávdegoddi</p>
    <p>Sámediggi ásahii 2011:s Sámedikki váiddalávdegotti doarjjaáššiid várás. Ásaheami áigumuš lea sihkkarastit ahte Sámedikki doarjjahálddašeapmi doahttala hálddašanlága njuolggadusaid váiddameannudeami birra.</p>
    <p>17.2 Váikkuhangaskaoamit dievasčoahkkinjođihangotti</p>
    <p>geavahussii</p>
    <p>17.2.1  Hálddahusdási resurssat - dievasčoahkkinstába</p>
    <p>Dievasčoahkkinstába ovddasvástádussii ja bargamušaide gullá fuolahit Sámedikki parlamentáralaš doaimma. Dása gullá earret eará áššemeannudeapmi dievasčoahkkinjođihangotti ovddas, earret eará plánet fágalávdegottiid ja dievasčoahkkima čoahkkimiid, Sámedikkis meannuduvvojit áššit Sámedikki čoahkkinortnega ja eará njuolggadusaid vuođul, mat stivrejit áššemeannudeami Sámedikkis ja Sámedikki buhtadusnjuolggadusaid. Dasa gullá maiddái Sámedikki jienastuslogu hálddašeapmi oktan sisa- ja olggosčálihemiiguin ja ohcamat beassat geavahit jienastuslogu, ja Sámedikki joavko- ja opposišuvdnaruđaid juogadeapmi.</p>
    <p>Dievasčoahkkinstábas lea maid ovddasvástádus sámediggeválgga plánemis ja čađaheamis ja ođđa sámedikki rahpamis. Dasa lassin galgá dievasčoahkkinstába doaimmahit daid váiddaáššiid meannudeami, maid Sámediggeráđđi sádde Sámedikki váiddalávdegoddái doarjjaáššiin, doaibmat čállin Sámedikki bearráigeahččanlávdegoddái ja fuolahit sámediggeáirasiid dárbbuid fágalávdegottiid ja dievasčoahkkima čoahkkimiid oktavuođas.</p>
    <p>Dievasčoahkkinstába háliida birget ieš ja jorgaladdá áššiid gaskal dárogiela ja sámegiela. Danne jorgala stába dakkár dokumeanttaid ieš.</p>
    <p>Dievasčoahkkinstába hálddašii 5 jahkedoaimma 1.10.2014 muttus.</p>
    <p>17.2.2  Váikkuhangaskaoamit dievasčoahkkinjođihangotti geavahussii</p>
    <p>Doarjja Sámedikki politihkalaš joavkkuide</p>
    <p>Doarjjaortnega doarjjaoažžut ja olahusjoavku:</p>
    <p type="listitem"> Joavkkut Sámedikkis main lea stáhtus joavkun Sámedikki politihkalaš dási njuolggadusaid mielde,</p>
    <p>maid Sámediggi lea mearridan 10.02.94 ja rievdadan 28.11.07.</p>
    <p>Galgá váikkuhit:</p>
    <p type="listitem"> Bures organiserejuvvon politihkalaš joavkkuid Sámedikkis.</p>
    <p>Ortnega hálddaša dievasčoahkkinjođihangoddi dahje dat orgána masa dievasčoahkkinjođihangoddi fápmuda válddi.</p>
    <p>Doarjja opposišuvnna bargoeavttuide</p>
    <p>Doarjjaoažžut ja doarjjaortnega olahusjoavku:</p>
    <p type="listitem"> Joavkkut Sámedikkis main lea stáhtus joavkun Sámedikki politihkalaš dási njuolggadusaid mielde,</p>
    <p>maid Sámediggi lea mearridan 10.02.1994 ja rievdadan 28.11.2007, ja mat leat meroštallan iežaset gullat opposišuvdnii.</p>
    <p>Galgá váikkuhit:</p>
    <p type="listitem"> Buriid bargodiliid Sámedikki opposišuvdnii.</p>
    <p>Ortnega hálddaša dievasčoahkkinjođihangoddi dahje dat orgána masa dievasčoahkkinjođihangoddi fápmuda válddi.</p>
    <p>Hálddahusdási doaibmagolut</p>
    <p>18.1 Sámedikki hálddahus</p>
    <p>Postii gullet:</p>
    <p type="listitem"> Sámedikki hálddahusa bálkkát, mátkkit ja gelbbolašvuođa lokten.</p>
    <p type="listitem"> Hálddahusa ja politihkalaš jođiheddjiid oktasaš doaibmagolut. Dasa gullet gálvvut ja bálvalusat,</p>
    <p>viessoláigu, el-rávdnji, oppalaš investeremat ja investeremat DGT-reaidduide.</p>
    <p type="listitem"> Várrejupmi sámediggevistti bajásdoallan- ja divvungoluide.</p>
    <p>Dát guoská Sámedikki 7 fágaossodahkii ja dievasčoahkkinstábii. Váldooassi goluin leat bálkkát ja bargiidgolut. Buohkanassii leat Sámedikkis 2014:s sullii 140 jahkedoaimma.</p>
    <p>Oktiibuot juolluduvvo 110 008 000 ru hálddahusa doaibmagoluide. Bušeahttalassáneamis lea árvvoštallojuvvon 2,5 % bálká- ja haddelassáneapmi. Dasto lea váldojuvvon mielde lassáneapmi  3 050 000 ru ođđa vistái Kárášjogas, ja lea várrejuvvon 1 000 000 ru bargguide elfápmojođas ja eará energiija áššiide.</p>
    <p>Sámedikkis leat gáibideaddji elfápmolinjááššit ja eará energiijaáššit mat galget meannuduvvot lagamus jagiin. Jagi 2015 stáhtabušeahtas lea Oljo- ja energiijadepartemeanta bidjan 1 000 000 ru Sámediggái. Dát galgá buoridahttit Sámedikki kapasitehta energiijaáššiid meannudeamis ja addá Sámediggái buoret vejolašvuođa dustet hástalusaid go mii vuordit ahte energiijaáššit lassánit elfápmojođasneahta ja ođđa elfápmoohcamiid huksema geažil.</p>
    <p>Bálká- ja haddegoargŋun leat golut maid jahkásaččat ferte bidjat hálddahusa bušehttii. Jahkásaš bálkášiehtadallamat leat liigegolut maidda hálddahus ii sáhte váikkuhit. Vásihuslogut čájehit ahte bálká- ja bargiidgolut váldet dađistaga stuorát oasi ollislaš hálddahusbušeahtas. Jos eat bija bálká- ja haddegoargŋuma hálddahusa bušehttii, de mielddisbuktá dat duohta unnideami. Doaimma ja resurssaid ferte ođđasis vuoruhit.</p>
    <p>18.1.1  Sámedikki kánturstruktuvra</p>
    <p>Sámedikki kánturmálle lea geográfalaččat lávdan 8 iešguđet báikái mat leat dát:</p>
    <p>Sámedikkis lea dan rájes go dat ásahuvvui leamaš lávdahálddahus ja váldohálddahus lea oppaáiggi leamaš Kárášjogas. Sámedikki kantuvrrat leat deaŧalaš sámi guovlluin. Dat lea veahkehan čohkket buriid fágabirrasiid ja deaŧalaš gealbobargosajiid viehka smávva bargomárkaniin.</p>
    <p>Mis lea vuođđun dat ahte buot min kánturbáikkit galget bisuhuvvot ja viidáseappot ovddiduvvot. Ain lea nu ahte guhkit áiggi vuollái mii háliidit ahte min kánturbáikkiin leat uhcimusat 10-12 bargi, vai mii</p>
    <p>fidnet movttiidahtti ja girjás bargobirrasa, govddit fágabirrasa, stáđđáset bargoveaga, geasuheaddji bargosajiid ja buriid bargoeavttuid bargiidasamet. Min mihttomearri lea ásahit nana ja geasuheaddji kantuvrraid mat leat sullii dán sturrosaččat buot min kánturbáikkiin.</p>
    <p>Sámediggi lea lihkostuvvan oažžut dakkár lávdaduvvon kánturmálle mas gealbobargosajit eai leat sorjavaččat báikkis. Báikkálaš kantuvrraide eai leat čadnojuvvon erenoamáš doaimmat dahje bargamušat. Dán geažil sáhttet buot bargit bargat iežaset fágasuorggis dan kánturbáikkis gos háliidit. Spiehkastahkan sáhttet leat virggit main lea báikečatnaseapmi, erenoamážit ovdakánturbálvalusat ja regiovdnii čadnojuvvon kulturmuitosuodjalusvirggit.</p>
    <p>Dakkár kánturmálle mas kánturbáikkit leat lávdaduvvon geográfalaččat, mielddisbuktá muhtun hástalusaid máŋgga dáfus. Mii fertet earret eará bearráigeahččat ahte mis leat buorit doaibmabijut mat sihkkarastet buori bargobirrasa, fágabirrasa, diehtojuohkima ja buori gulahallama. Viidáseappot gilvala Sámediggi máŋgga eará sámi ja dáža ásahusaiguin seamma bargofámuid alde. Eanaš virggit almmuhuvvojit friija kánturbáikeválljemiin jos lea sadji. Mis eai leat leamaš hástalusat dan oktavuođas ahte rekrutteret olbmuid rabas virggiide ja kánturbáikki friijaválljen lea čájehan ahte mis lea stuorát válljenmunni go galgat virgádit gelbbolaš ohcciid iešguđet virggiide.</p>
    <p>Ovttasbargu isitgielddaiguin ferte ovddiduvvot vai min virggit márkanfievrriduvvojit báikkálaččat ja ahte isitgielddat sáhttet lágidit ovdamearkka dihtii láigoásodagaid ja mánáidgárdesajiid.</p>
    <p>18.1.2 Organisašuvdnakárta</p>
    <p>Sámedikki ossodagaid ja juhkosiid bargamušat leat válddahuvvon fágakapihttaliin.</p>
    <p>Lassin daidda ossodagaide ja juhkosiidda mat leat válddahuvvon fágakapihttaliin, gullet hálddahussii:</p>
    <p>18.1.3  Hálddahusossodat (HÁL)</p>
    <p>Ossodagas leat vihtta juhkosa:</p>
    <p type="listitem"> Juogus DGT ja doaimma várás, mii hálddašii 6 jahkedoaimma 1.10.2014 muttus.</p>
    <p type="listitem"> Arkiivajuogus, mii hálddašii 7 jahkedoaimma 1.10.2014 muttus.</p>
    <p type="listitem"> Bargiidjuogus, mii hálddašii 9 jahkedoaimma 1.10.2014 muttus.</p>
    <p type="listitem"> Ekonomiijajuogus, mii hálddašii 6 jahkedoaimma 1.10.2014 muttus.</p>
    <p type="listitem"> Bušeahtta- ja ovttastahttinjuogus, mii hálddašii 5 jahkedoaimma 1.10.2014 muttus.</p>
    <p>18.1.4  Gulahallanossodat (GUL)</p>
    <p>Ossodagas leat guokte juhkosa:</p>
    <p type="listitem"> Gulahallanjuogus, mii hálddašii 8 jahkedoaimma 1.10.2014 muttus.</p>
    <p type="listitem"> Girjerádjojuogus, mii hálddašii 4 jahkedoaimma 1.10.2014 muttus.</p>
    <p>Gulahallanjuhkosis lea ovddasvástádus Sámedikki diehtojuohkin- ja gulahallandoaimmas ja sámediggeráđi geavatlaš čoahkkinláhčimis. Sámediggi oaidná dárbbu buoridit diehtojuohkima ja máhtu Sámedikki doaimma ja doarjjahálddašeami birra sámi servodagas.</p>
  </body>
</document>
