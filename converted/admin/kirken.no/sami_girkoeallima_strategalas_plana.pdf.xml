<document xml:lang="sme" id="no_id"><header><title>Sámi girkoeallima strategalaš plána</title><genre code="admin"/><author><unknown/></author><year>2011</year><wordcount>27029</wordcount><conversion_status type="standard"/><availability><license type="standard"/></availability><origFileName>https://www.kyrkja.no/globalassets/kirken.no/samisk-kirkeliv/dokumenter/samisk-strategiplan/strategiplan_samisk_kirkeliv_2011_nordsam.pdf</origFileName><parallel_text xml:lang="nob" location="strategiplan_for_samisk_kirkeliv_2011.pdf"/><metadata><uncomplete/></metadata><version>XSLtemplate $Revision: 161400 $; file-specific xsl  Revision; common.xsl  $Revision: 154948 $; </version></header><body><p><em type="bold">Ovdasátni  </em></p>
<p><em type="italic">Sámi girkoeallima strategalaš plánain</em> lea Norgga girku vuosttaš geardde ožžon ollislaš sámi </p>
<p>girkoeallinplána. Plána dohkkehuvvui Girkočoahkkimis jagis 2011 ja dat válddahallá buot doaibmasurggiid Norgga girkus ja das lea čuovvovaš višuvdna sámi girkoeallima ektui:</p>
<p>Bistevaš ja ovttaárvosaš – sámi girkoeallin Norgga girkus.</p>
<p>Bistevaš ja ovttaárvosaš sámi girkoeallimis lea sáhka sámiid ja sámi álbmoga oasálastima birra girkus. Jus dan oasálastima galgá dahkat duohtan, de eaktuda dat ahte sámiide addojuvvo vejolašvuohta oasálastit girkus iežaset iešlági mielde, ja ahte sámiide čáhkkehuvvo sadji hábmet sin iežaset girkoeallima Norgga girku siskkobealde. Bistevaš ja ovttaárvosaš sámi girkoeallimis lea maid seammás sáhka Norgga girku ollislaš searvevuođa birra – min oktasaš návcca birra doaibmat máŋggakultuvrralaš searvevuođas mas fátmmastit sámi girkoeallima ovttaárvosaš ja lunddolaš oassin.</p>
<p>Bistevaš ja ovttaárvosaš sámi girkoeallima višuvdna muitala čiekŋalepmosit Norgga girku iešáddejumi birra girkun. Norgga girku ii sáhte doaibmat álbmotgirkun Norggas almmá bistevaš ja ovttaárvosaš sámi girkoeallima haga.</p>
<p>Jesus Kristusa girku lea oppamáilmmálaš, máŋggakultuvrralaš ja máŋggačearddalaš searvevuohta. Sátni <span type="quote">”kristtalaš”</span> čuožžilii dalle go evangelium joavddai Jerusalema juvddálaččaid kristtalaš searvegottis máŋggakultuvrralaš Antiokiai (Apd 11,26). Girku lea máŋggakultuvrralaš ja dat čájehuvvo, Vuoiŋŋa dagu bokte, vuosttaš hellodatbeaivvi rájes juo: Olbmot <span type="quote">”buot álbmogiin”</span> geat ledje Jerusalemii boahtán, jerre ovddošemiin: Mii dat lea?” <span type="quote">”Mii gullat juohkehaš iežamet eatnigiela”</span> (Apd 2,5-12).</p>
<p>Guottut sámegiela ja kultuvrra ektui leat historjjá čađa rievddadan sihke girkus ja stuoraservodagas. Norgga girku dovddasta ahte menddo dávjá ledje dat heajos guottut.     Danne dovddastii Girkočoahkkin jagis 1997 ahte girku lea leamaš mielde dáruiduhttimis, ja dáhtui bargat dan ovdii ahte hehttet joatkimis šat dan boasttuvuođa (GČ 13/97).</p>
<p><em type="italic">Sámi girkoeallima strategalaš plána</em> mearrádus mearkkaša ahte Norgga girku dovddasta </p>
<p>čielgaseappot go goassege ovdal dan ahte sámit leat Norgga álgoálbmot ja maiddái diehttelas</p>
<p>oassi Norgga girkus. Strategiijaplána loahpas lea vuolggaheaddji doaibmaplána 2012-2016 áigodahkii.</p>
<p>Strategiijaplána vuođđun lea ahte sámi girkoeallin ellojuvvo ovddemustá báikkálaččat. Seammás dárbbaša maid báikkálaš girku doarjaga buot dásiin girkus jus sámi girkoeallin galgá oažžut buriid eallineavttuid. Dakkár geahččanguovllus sávvat mii ahte <em type="italic">Sámi </em></p>
<p><em type="italic">girkoeallima strategalaš plána </em>sáhttá šaddat buorrin reaidun nannet ja ovdánahttit sámi </p>
<p>girkoeallima bistevaš ja ovttaárvosaš oassin Norgga girkus.</p>
<p>Oslo, miessemánnu 2011 Jens-Petter Johnsen Girkoráđi direktevra</p>
<p><em type="bold">1. ÁLGU </em></p>
<p><em type="bold">1.1. Višuvdna </em></p>
<p>Norgga girku višuvdna sámi girkoeallimiin lea:</p>
<p><em type="italic">Bistevaš ja ovttaárvosaš – sámi girkoeallin Norgga girkus.   </em></p>
<p><em type="bold">1.2. Plána duogáš ja huksehus   </em></p>
<p>Girkočoahkkin bivddii GČ 7/06 áššis ráhkadit plána movt ovdánahttit sámi girkoeallima mas davvisámegiella, julevsámegiella ja lullisámegiella, ja sámi kultuvrra girjáivuohta vuhtiiváldojuvvo. Mearrádusas bivde earret eará ahte plána galgá deattuhit sámi giella- ja kultuvragelbbolašvuođa bismagottiin, rekrutterema, sámiide guoskevaš fáttáid áigeguovdilis oahpuin, biibbaljorgalanbargguid, sálmmaid ja liturgiijaid, ságastallan- ja soabadanbargguid, ávkkálaš organiserema sámi girkoeallimii ja oktavuođaide Norgga girku ođastusbargguide minddár.</p>
<p>Girkočoahkkima mearrádus mearkkaša ahte Norgga girku bargguid galgá govdadit geahčadit sámi girkoeallima hárrái. Dát plána lea danne strategalaš plána Norgga girku oppalaš bargguin sámi girkoeallimis.</p>
<p>Sámi girkoeallimis lea ovddemusat sáhka sápmelaččaid ja sámi álbmoga oasálastimis girkus. Duohta oasálastin lea dattege dan duohken ahte addojuvvo go sápmelaččaide vejolašvuohta oasálastit girkus iežaset iešlágiin, ja čáhkkehuvvo go sápmelaččaide sadji hábmet iežaset girkoeallima. Sámi girkoeallin ii nappo guoskka danne dušše sápmelaččaide, muhto maiddái dasa guđeládje Norgga girku, nugo ásahussan, áimmahuššá ja čáhkkeha sámivuhtii saji.</p>
<p><em type="italic">Sámi girkoeallima strategalaš plána </em>váldomihttu lea ásahit veahkkin bistevaš sámi </p>
<p>girkoeallima Norgga girkus, mas sápmelaččaid oasálastin girkus lea ovttaárvosaš, ja sámi girkoeallin lea lunddolaš oassi Norgga girku oktasaš identitehtas. Dat mihttu gáibida vuos fuomášuhttit sápmelaččaid lahkavuođa Norgga girkus, ja vuđoleappot jurddašeami sámi girkoeallima prinsihpalaš vuođu birra, ja ulbmillaš barggu nannet rámmaeavttuid Norgga girku sámi girkoeallimii sihke vuogádagaid, girkolaš bálvalusaid ja ulbmillaš doaibmabijuid bokte girku iešguđetge bargosurggiin. Dát plána galgá veahkehit dan dahkat.</p>
<p><em type="italic">Sámi girkoeallima strategalaš plánas </em>leat 6 oasi.  <em type="italic">1.</em> <em type="italic">kapihtal </em>čilge plána duogáža ja huksehusa. <em type="italic">2. kapihtal </em>čoahkkáigeassá plána lullisámegillii, julevsámegillii, davvisámegillii ja dárogillii. <em type="italic">3. kapihtal</em> addá duogášdieđuid sámi álbmoga ja sámi girkoeallima birra.  <em type="italic">4. kapihtal </em>čilge sámi girkoeallima bargguid prinsihpalaš vuođu.  <em type="italic">5. kapihtal </em>meannuda girkolaš doaibmasurggiid ovttaid ovttaid ja giehtadallá erenoamáš </p>
<p>hástalusaid doaimmaid láidestemiid ja doaibmabijuid ektui.</p>
<p><em type="italic">6. kapihtal </em>čoahkkáigeassá ođđa vuoruhuvvon virggiid ja doaibmabidjoguovlluid 5. kapihttala </p>
<p>rájes ja bidjá daid dihto áigemeriide 5-jagi doaibmaplánii</p>
<p><em type="bold">3.  DUOGÁŠ    </em></p>
<p><em type="bold">3.1. Sápmi, sámi álbmot ja sámi servodateallin  </em></p>
<p>Sápmelaččat leat álgoálbmot davviguovlluin Norggas, Ruoŧas, Suomas ja Guoládagas (Ruoššas). Sápmelaččaid árbevirolaš guovllu gohčodit Sápmin (gč. kártta vuolábealde). Sámi guovllu lulimus rádji Norggas lea Elgå Hedmárkku fylkkas.</p>
<p>Almmolaš registreren sis geat leat sápmelaččat dahje geain lea sámi identitehta dahje duogáš, ii dahkkojuvvo. Davviriikkalaš sámekonvenšuvnnas (2005) ovdanboahtá ahte sápmelaččaid lohku lea sullii 80 000 – 100 000, ja ahte sullii 50 000 – 65 000 sis orrot Norggas.</p>
<p>Vaikko sápmelaččaid gaskkas lea kultuvrralaš ja gielalaš girjáivuohta, atnet sápmelaččat iežaset oktan álbmogin našovnnalaš rájiid badjel.</p>
<p>Sámi kollektiivvalaš identitehta lea</p>
<p>čadnojuvvon oktasaš historjái ja kultuvrii,</p>
<p>oktasaš sámi govastagaide, dan oktavuhtii mii sis lea lundui, luohtái, sámi musihkkii jnv. Dat lea maid čadnojuvvon da<span type="quote">”álgoálbmogat”</span>, gč. sierra rámma).</p>
<p>Norggas leat sápmelaččaid riektedili sakka nannen daid maŋemus logijagiid, earret eará sámelága dohkkehemiin (1987) ja lasáhusaiguin maŋŋil, Vuođđolága § 110a (1988) ja Finnmárkkulága (2004) bokte. 1980-logu rájes leat máŋga almmolaš čielggadeami ásahan vuođu ođđa ipmárdussii sápmelaččaid politihkalaš ja kultuvrralaš vuoigatvuođaide álgoálbmogin – oktan vuoigatvuođaiguin eatnamiidda ja čáziide, dan maid gohčodit sámi kultuvrra materiálalaš vuođđun.</p>
<p>Sámi servodaga ođđaáigásaš ovdáneapmi lea čalmmustuhttán sámegiela ja kultuvrra nannema ja ovddideami sámiid iežaset eavttuid vuođul. Sápmelaččaid našovnnalaš álbmotválljejuvvon ásahus, Sámediggi, ásahuvvui jagis 1989. Sámi mánáidgárddit ja skuvlafálaldagat leat mávssolaččat sámi identitehta nannemis, ja sámegiela ja kultuvrra buoret stáhtus lea lasihan diđolašvuođa iežaset ruohttasiid birra. Eanas sámi ásahusat leat ásahuvvon davvisámi guovlluide Sis-Finnmárkkus, muhto dain leat maid ollu ossodagat eará giellaguovlluin. Dasalassin leat julevsámi ja lullisámi guovlluin ásahan iežaset ásahusaid.</p>
<p>Dálá sámepolitihkas leat Norgga eiseválddit bidjan vuođđun dan ahte sámiid vuoigatvuohta<em type="bold"> </em></p>
<p>ovdánahttit iežaset giela, kultuvrra ja servodateallima ii leat priváhta ášši, muhto almmolaš ovddasvástádus, maid galgá váldit mielde plánaide ja lágaide, ja maid almmolaš ásahusaid bálvalusaddimis galget fuolahit (Sd.dieđ. nr 28 (2007-2008) Sámepolitihkka).</p>
<p><em type="bold">3.2. Sámi čearddalašvuohta? Gii lea sápmelaš?  </em></p>
<p>Čearddalašvuođa sáhttá čilget kollektiivvalaš identitehtan maid čatná kultuvrralaš</p>
<p>searvevuhtii mas jáhku mielde lea oktasaš máddu. Čearddalaš identitehtahuksen dáhpáhuvvá das movt juohke olmmos ipmirda ieš iežas (iežas logahallan) ja movt earát ipmirdit su (earáid logahallan).</p>
<p>Lea oalle álki atnit sámi álbmoga kollektiivvalaš sturrodahkan, muhto sáhttá leat váddáseabbo vástidit gii sápmelaš lea eaŋkilolbmodásis. Okta sivva dasa lea ahte sápmelaččat eai leat, assimilerema deattu dihte, álohii háliidan dovddahit iežaset čearddalaš gullevašvođa.</p>
<p>Ii leat čielga čilgehus dasa gii sápmelaš lea, muhto sámelágas leat eavttut dasa gii sáhttá</p>
<p>čálihit iežas Sámedikki jienastuslohkui (ovddeš sámi jienastuslohku). Dan registreremii leat</p>
<p>bidjan vuođđun sihke subjeaktiivvalaš ja objektiivvalaš eavttu. Olmmoš galgá vástidit positiivvalaččat dasa ahte (1) atná iežas sápmelažžan ja (2) ahte son ieš, dahje unnimus ovttas su váhnemiin, áhkus/ádjás dahje máttaráhkus/máttarádjás lea leamaš sámegiella ruovttugiellan (ruovttugiella adnojuvvo leat oalle sihkkaris mearkan dasa ahte gullá sápmelaš sohkii), dahje ahte okta du váhnemiin, áhkku/áddjá dahje máttaráhkku/máttaráddjá lea jienastuslohkui registreren. Eaktu sáhttit registreret iežas sápmelažžan lea nappo sohkii gullevašvuohta, ja dat movt olmmoš ieš ipmirda iežas.</p>
<p><em type="bold">3.3. Sámegiella ja sámi giellajoavkkut Norggas  </em></p>
<p>Ii dárbbaš máhttit sámegiela go galgá dohkkehuvvot sápmelažžan, ja báikkálaš servodat ii dárbbaš leat sámegielat vaikko lea sámi kultuvrra ja sámi árbevieruid guoddi. Sámegiella lea dattege sámi kultuvrra ja identitehta hui guovddáš bealli, ja vaikko olmmoš ii máhtege giela, de lea kultuvrralaš ipmárdusas dábálaš atnit su gullevažžan muhtin sámi giellajovkui.</p>
<p>Sámegiella gullá suoma-ugralaš giellajovkui, ja sámi giellarájit rasttidit Norgga, Ruoŧa, Suoma ja Ruošša riikkarájiid (gč. kártta vuolábealde). Buot logi sámegiela leat UNESCO máilmmi áitojuvvon gielaid listtus (Áhkkilsámegiella maid leat atnán muhtin osiin gielddasámi guovllus Guoládagas, lea luohkkáduvvon jápma giellan). Davvisámegiella, julevsámegiella ja lullisámegiella leat almmolaš s</p>
<p>Norggas leat ásahan sámegiela <em type="italic">hálddašanguovllu</em>. Dat lea ráddjejuvvon 9 suohkanii davvisámi, julevsámi ja lullisámi guovlluin. Dan guovllus leat álggahan viidámus sámepolitihkalaš doaibmabijuid. Árbevirolaš sámi <em type="italic">ássanguovlu/giellaguovlu</em> leat sakka stuorát go sámegiela hálddašanguovlu, dan viidodat lea 40 % Norgga nannámis. Dál orrot sápmelaččat maid olggobealde sámi árbevirolaš ássanguovlluid.   </p>
<p><em type="bold"> </em><em type="italic">Figuvra</em><em type="italic">: http://www.regjeringen.no  </em></p>
<p><em type="italic">Lullisámit: </em>Norggabeale lullisámi guovlu lea Sáltoduoddara rájes Nordlánddas gitta </p>
<p>Engerdalii Hedmárkkus, ja dan lagas guovllut Ruoŧa bealde. Lullisámiin lea guhkes árbevierru doallat oktavuođaid riikkarájiid badjel, ja sis leat lagas fuolkkit ja láhčamat goabbát bealde ráji. Boazodoallu ja duodji leat dehálaččat lullisámiid identitehtii. Dat ealáhusat leat guokte deaŧaleamos kultuvraguoddit giela ja kultuvrra bisuheamis. Norggas ja Ruoŧas hupmet oktiibuot sullii 500 olbmo lullisámegiela, ja UNESCO lea luohkkádan lullisámegiela bahát áitojuvvon giellan. Snoasa suohkan lea jagi 2008 rájes leamaš sámegiela hálddašanguovllu lahttu.</p>
<p><em type="italic">Julevsámit: </em>Julevsámi guovlu Norggas lea Davvi-Sálttus Nordlánddas, ja erenoamážit </p>
<p>Divttasvuona suohkan. Davvi-Sálttu sámit leat bargan lotnolasealáhusain, nugo guollebivddus, smávvadállodoalus, vuovdedoalus, boazodoalus ja meahcásteamis. Lea guhkes árbevierru doallat oktavuođaid badjel rájiid. Norggabealde ráji orrot sullii 2000-3000 julevsápmelačča ja sullii 400 sis hupmet sámegiela. Ruoŧas ja Norggas leat oktiibuot sullii 2000 julevsámegielaga. UNESCO lea luohkkádan julevsámegiela bahát áitojuvvon giellan, seammaládje go lullisámegiela. Jagi 2006 rájes lea Divttasvuotna leamaš lahttun sámegiela hálddašanguovllus.</p>
<p><em type="italic">Davvisámit: </em>Davvisámi guovlu lea Bállaga rájes Nordlánddas gitta Girkonjárgii Finnmárkkus. </p>
<p>Davvisámit gullet stuorámus sámi jovkui ja leat sihke Ruoŧas, Suomas ja Norggas. Sullii 30 000 olbmo hupmet davvisámegiela, ja árvvus bealli dain orrot Norggas. UNESCO lea luohkkádan davvisámegiela <span type="quote">”čielgasit áitojuvvon giellan”</span> dan sadjái go lulli- ja julevsámegielaid maid leat luohkkádan <span type="quote">”bahát áitojuvvon giellan”</span>. Muhtin báikkiin – erenoamážit Sis-Finnmárkkus – lea sámegiella ja kultuvra dábálaš, eará sajiin lea dat fas dáruiduhttinpolitihka geažil áibbas jávkan almmolaš sajiin. Jagi 1991 rájes leat čuovvovaš suohkanat leamaš lahttun sámegiela hálddašanguovllus: Gáivuotna, Guovdageaidnu, Kárášjohka, Porsáŋgu, Deatnu ja Unjárga. Loabát suohkan Lulli-Romssas bođii sámegiela hálddašanguovlui mielde golggotmánu 1. beaivvi rájes 2009.</p>
<p>Davvisámi guovlu lea rikkis kultuvrralaš girjáivuođa ja suopmaniid dáfus. Suopmanerohusat gal čuvvot geográfalaš rájiid, muhto kultuvrralaš erohusaid sáhttá čatnat iešguđetlágan árbevirolaš ealáhusaide (muhtomin maid báikkálaš servodagaid siskkobealde). Ovdamearkkat dasa leat mearrasámi, boazodoalu, márkasámi ja johkasámi árbevierut. Ovddeš áiggi lei mearrasámi suopmanguovlu mearraguovlluin Romssas ja Finnmárkkus, ja buorre oassi davvisámi álbmogis gulai mearrasámi kultuvrii. Dáruiduhttin lei garraseabbo riddoguovlluin, ja dušše muhtin moatti báikkis leat bisuhan mearrasámegielsuopmaniid. Siseatnamis lea sámi kultuvra čadnojuvvon sihke boazodollui ja dáloniid ealáhusaide (smávvadálolaš ja meahcástan lotnolasealáhusat). Márkasámi kultuvra Lulli-Romssas ja davvi Nordlánddas sulástahttá dan maŋiba. Márkasámi guovlluin hupmet čohkkerassámegiela, mii gullá davvisámi suopmanii, muhto earrána oalle olu dain suopmaniin mat leat dan davvelis. Finnmárkkusámegielas manná čielga suopmanrádji gaskal nuorttabeali (Kárášjohka ja </p>
<p><em type="italic">Bihtámsámit: </em>Bihtámsámi guovlu lea Nordlándda fylkkas, namalassii Báidáris, Sáláhis, </p>
<p>Meløyas ja Gildeskålas, ja muhtin oasit Bådåddjå ja Fuoisku suohkaniin. UNESCO loguid mielde hupmet sullii 20 olbmo bihtámsámegiela Ruoŧas ja Norggas, ja dan leat luohkkádan jábmejassii áitojuvvon giellan. Maŋemus logijagi leat eaŋkilolbmot bargan ođđasisealáskahttit bihtámsámi árbevieruid, ja leat doallan giella- ja kultuvrakurssaid ovttas bihtámsámiiguin Ruoŧas.</p>
<p><em type="italic">Golttasámit/nuortalaččat:</em> Nuortalaččaid guovlu Norggas lea odne Njávdámis Mátta-Várjjat </p>
<p>gielddas. UNESCO logut čájehit ahte Suomas hupmet sullii 300 olbmo nuortalašgiela, giella lea measta jávkan Ruoššas ja Norggas lea dat luohkkáduvvon jápma giellan. Nuortalaččaid osku lea 1500 logu rájes leamaš ruošša-ortodoksa osku, ja ortodoksa kristtalašvuohta lea guovddážis nuortalaččaid identitehtas. 1500-logus huksejuvvui kapealla Njávdámii, ja dat gullá Beahcáma kloastarii. Kapealla lea ain anus ja dan doaimmaha dál ortodoksa girku. Jagis 2009 ásahuvvui nuortasámi dávvirvuorká Njávdámii ja dat lea dehálaš giela ja kultuvrra ovdáneamis.</p>
<p><em type="bold">3.4. Girkohistorjjálaš govdadat  </em></p>
<p>Sámiin lea guhká leamaš oktavuohta kristtalašvuođain, ja jearaldat goas sáhttá dadjat ahte sámit šadde kristtalažžan lea juoga man birra dál digaštallojuvvo. Arkeologalaid gávdnosat muitalit ahte muhtun guovlluin lea oktavuohta kristtalašvuođain leamaš juo 1000 jagi dás ovdal. Olu gaskaáiggi gáldut muitalit ahte sámit ledje kristtalaččat, muhto maŋŋilreformašuvnna gáldut fas eai daga dan. Lea dattege riekta dadjat ahte katolalaš árbevierru – davvinuortta ortodoksa árbevierru – lea váikkuhan sámi oskku hui guhkes áiggi.</p>
<p>1500 ja 1600-logus huksejedje iešguđetge riikkat girkuid ja našovnnalaš girkoásahusaid sámiide oassin iežaset bargguin koloniseret sámi guovlluid. Mišuvnna áŋgireamos áigodat Norggas lei sullii 1720-logus, ja das lei Thomas von Westen guovddážis. Su mišuvdna deattuhii sihke sámegiela geavaheami ja dan ahte addit sámiide oahpahusa ja skuvlafálaldagaid. Seammás demoniserejuvvui ja doarrádallojuvvui sámiid dološ osku ja oskkoldat geavat sakka dan áiggi, sihke sámi goavdáid duogušteami ja sámi bassi báikkiid billisteami bokte. Maŋŋil von Westena áiggi lea almmolaš girku miellaguoddu sámegiela hárrái čuvvon daid ideologalaš jurdagiid mat ain guđege áigges leat leamaš.</p>
<p>Gaskkamuttos 1800-logu šattai dáruiduhttinpolitihkka ulbmillaš, stáhta kultuvrapolitihkka sámiid ja kveanaid ektui Norggas. Dat bisttii gitta 1960-lohkui. Girku, mii lea stáhta oskkoldatásahus, šattai buoremuddui dáruiduhttima ovddideaddji. Muhtin davvisámi guovllu báhppasuohkanat doalahedje dattege sámegiela ipmilbálvalusgiellan (gč. rámma gonagaslaš resolušuvnna birra, guovvamánu 24. beaivvi 1848). Girku dain guovlluin šattai dan bokte dáruiduhttináiggi deháleamos almmolaš giellaarenan sámegillii. Sámi girkoeallin bisui vuorukeahttá Norgga girkus eanas 1900-logu, dan atne Davvi-Hålogalándda bismma guovllulaš áššin, ja juogan mii gulai davvisámi girkoeallimii.</p>
<p>Leastadiánalaš lihkahus lea várra dat mii sámi girkoeallimii lea buot eanemus mearkkašan.   Leastadiánalaš lihkahusa álgu bođii ruoŧa-sámi báhpa Lars Levi Læstadiusa (1800-1861) bokte Gárasavvonis Ruoŧas jagis 1845. Dat vuosttaldii girku báhpaid <span type="quote">”jápma oskku”</span> ja jugešvuođa olbmuid gaskkas oppalaččat. Lihkahus čuovui johttisápmelaččaid mielde Norgii, geat johte rájiid badjel iežaset dálve- ja geasseorohagaide, ja dat leavai jođánit miehtá Davvikalohta. Leastadiánalaš lihkahus šattai vuoiŋŋalaš ruoktun eanas davvi- ja julevsámi álbmogiidda. Suoma-/kveanagiella ja sámegiella ledje lihkahusa váldogielat, ja leastadianisma doaimmai kultuvrralaš suodjin sámiide ja kveanaide miehtá dáruiduhttináiggi. Leastadi�<span type="quote">”sámi álbmotgirkun”</span>.  Norggas lea várra Divttasvuotna</p>
<p>čielgaseamos ovdamearka dasa. Leastadiánalaš lihkahusas, mii dál lea juohkásan iešguđet</p>
<p>surggiide, lea ain mávssolaš fápmu ja lea identitehtaguoddi davvisámi ja julevsámi girkoeallimis (geahča sierra rámma leastadiánalaš surggiid birra).</p>
<p>Leastadiánalaš moriidus ii ožžon coavcci lullisámi guovllus. Lullisámi guovllus ožžo baicce baptisttat, hellodatustibat ja adventisttat eanet saji. Eanas lullisámit leat gullan Norgga girkui. Sámemišuvdna lágidii čoakkalmasaid, guossástalai olbmuid ja jođihii ovtta skuvlla ovdalgo stáhta válddii dan badjelasas jođihit. Norgga girku ii leat čalmmustuhttán lullisámi álbmoga erenoamážit ovdal 1990-logu rájes.</p>
<p>Norgga Sámemišuvdna (álggos Norsk Finnemisjon) ásahuvvui jagis 1888 vuostedeaddun girku almmolaš dáruiduhttimii. Váldobargu lei evangelialaš doaibma Norggabeale sámiid gaskkas, ja jagis 1895 doarjjui organisašuvdna Biibbala deaddileami ja olggosaddima davvisámegillii. Lassin evangelialaš bargguide, jođihii organisašuvdna máŋgalot jagi dearvvašvuođaásahusaid olu báikkiin Davvi-Norggas. Sámi nuoraidskuvla (maŋŋil álbmotallaskuvla) Kárášjogas (1936-86, 1992-2000) lei guhká áidna skuvla riikkas gos sámi nuorat ožžo oahpu sámegielas ja sámi kultuvrras. Skuvla lei mávssolaš ovttasbargoásahus Sámi girkoráđis 1990-logus. Organisašuvdna lea, histojjá čađa, digaštallan iežas oainnu ja oktavuođa leastadiánariidda, ja oktavuohta Sámemišuvnna ja leastadiánariid gaskkas rievddada guovllus guvlui. Sis-Finnmárkkus lea oppalaččat ovttasbargu ja luohttámuš, muhto leastadiánariin ovdamearkkadihte Davvi-Romssas ja Divttasvuonas orro unnit luohttámuš Sámemišuvdnii. 1970- ja 80-logus lei politihkkalaš ja kultuvrralaš morráneapmi, erenoamážit sámi nuorragearddi gaskkas. Dat gárttai hástaleaddjin Sámemišuvdnii, ja organisašuvdna šattai riiddovuložin muhtin sámi servodagain.<em type="bold"> </em>Seammás atne fas eará birrasat sin evangelialaš </p>
<p>bargguid árvvus, ábaide vuorraset geardi Sis-Finnmárkkus. Dál leat organisašuvnna deháleamos evangelialaš doaimmat sin evangelialaš, sosiála ja diakonála barggut Guoládagas (1995-), ja guovttegielat kristtalaš lagasradio Radio DSF Kárášjogas (1990-). Sámemišuvdna lea dasalassin bálkáhan lullisámi diakoniijabargi jagi 2001 rájes.</p>
<p>Álttá-Guovdageainnu eanu dulvadeami riidu (1979 ja 1981) loktii duođas sámi vuoigatvuođagažaldagaid dáčča servodaga almmolašvuhtii. Dat ášši vuolggahii daid</p>
<p>čielggadan- ja rievdadanmannolagaid mat čuvvo sámegiela, kultuvrra ja servodateallima</p>
<p>stáhtusa Norgga stáhtasearvevuođas. Dat váikkuhii maid dasa ahte sámi girkoeallin bođii oalle fargga Girkočoahkkimis ovdan maŋŋil Girkočoahkkima ásaheami jagis 1984.</p>
<p>Jagis 1986 mearridii Girkočoahkkin bidjat <span type="quote">”lávdegotti čielggadit prinsihpalaš ja geavatlaš gažaldagaid Norgga girku bargguin sámi álbmoga ektui”</span>. Bargojoavku ovddidii Girkočoahkkimii 1990 álgoevttohusa sámi girkoeallima doaibmaprográmmii Norgga girkus. (<em type="italic">Samisk kirkeliv i Den norske kirke:Utkast til handlingsprogram.</em> <em type="italic">Fra en arbeidsgruppe </em></p>
<p><em type="italic">nedsatt av Kirkerådet</em>).  </p>
<p>Girkočoahkkima meannudeapmi áššis GČ 15/90 <em type="italic">Sámi girkoeallima doaibmaprográmma</em> rievdadii Norgga girku barggu sámi girkoeallimiin. Dan rádjái ledje Norgga girku sámi girkoeallima atnán guhká guovllulaš bargun Davvi-Hålogalánddas, ja assosieren dan dušše davvisámi gielain. Muhto GČ ášši 15/90 buvttii ođđa prinsihpalaš jurddašeami. Dan bohciidahtii sámi girkoeallima ovttaárvosašvuođa jurdaga, ja ahte Norgga girkus lea sierra ovddasvástádus dan suorggis ja dan áigumuša ahte ásahit sámiide mielde- ja iešmearrideami iežaset girkoeallimis. Dasalassin definerejuvvui sámi girkoeallin dan rájes 3 al</p>
<p type="listitem">– iige dušše davvisámegiela. GČ ášši 15/90 ásahii dasalassin ollisgirkolaš organiserema sámi</p>
<p>girkoeallimii Norgga girkus: Das mearridedje ásahit sierra guovddášgirkolaš orgána sámi girkoeallimii (Sámi girkoráđđi ásahuvvui loahpalaččat Girkočoahkkimis jagis 1992). Dasto bivde golbma davimus bismagotti váldit oppalaš ovddasvástádusa buot girkolaš bálvalusain davvisámegillii, julevsámegillii ja lullisámegillii, ja ásahit sierra sámi lávdegottiid iežaset bismagottiin. Dat dagai vuođu organiseret sámi girkoeallima nugo dat lea Norgga girkus dál.</p>
<p><em type="bold">3.5. Sámi girkoeallin Norgga girkus  </em></p>
<p><em type="bold">3.5.1 Maid oaivvildit sámi girkoeallimiin? </em></p>
<p>Norgga girku sámi girkoeallin boahtá ovddemustá ovdan doppe gos sámit leat mielde báikkálaš searvegottiin ja čoakkalmasain, ja oskkuoahpahusas ruovttus. Seammaládje dahká dat dalle go sámit deaivvadit girkolaš searvevuođain badjel searvegodderájiid, bismagodderájiid ja riikkarájiid.</p>
<p>Sámi girkoeallima lahkavuohta eaktuda sámi kollektiivva girkus. Dat ii mearkkaš ahte sámi girkoeallin ovdanboahtá dušše doppe gos sámit leat eanetlogus. Dat addá ovdamearkkadihte oaivila dadjat ahte sámi girkoeallin maid lea das go sámegiella gullo sámi máná gásttašettiin, vaikko minddár leage dáru searvegoddi čearddalaččat. Dat oainnusmahttá gástabearraša háliidusa oasálastit sápmelažžan girkus.</p>
<p>Sámi girkoeallima ovdanbuktin ii leat nappo sirret dan eret das mii dáhpáhuvvá girkus muđui, muhto ahte dat gávdno doppe gos sámit oasálastet Ipmila universiella girkus iežaset vástádusain evangeliumii.</p>
<p> Sámiid <span type="quote">”iežaset vástádusain evangeliumii”</span> lea sámi girkoeallima kultuvrralaš ja báikkálaš heivehusa bealli. Dat boahtá ovdan giela, iežaset girkolaš árbevieruid bokte jnv. Vaikko evangelium lea buohkaide dat seamma, de lea kristtalašvuohta álo báidnojuvvon das movt olbmuid vástádus evangeliumii rievddada báikkis báikái ja áiggis áigái. Ii oktage galgga dárbbašit vástidit evangeliumii earáid jienain, ja sámit galget beassat vástidit iežaset jienain. Ii álo, muhto soames háve, gullo dat vástádus čielga iešlágiin. Luhterlaš girkoipmárdus addá saji dakkár kultuvrralaš viidodahkii: <span type="quote">”Muhto eai buot báikkiin dárbbaš ovttalágan olmmošlaš árbevierut dahje dábit dahje meanut maid olbmot leat mearridan”</span> (CA VII). Go dan galgá ipmirdit sámiid <em type="italic">vástádussan </em>evangeliumii, de sáhttá maid čielgaseappot hupmat ´sámi kristtalašvuođaipmárdusa´ ja ´sámi teologiija´ birra (gč. 3.4.9 čuoggá).  </p>
<p>Sámi girkoeallimis leat maid siskkáldas erohusat mat dahke váttisin čilget sámi girkoeallima dakkár vugiin mii addá ollislaš gova buot surggiin ja árbevieruin. Vuolábealde čujuhit muhtin sierralágan beliide mat gávdnojit máŋgga guovllus.</p>
<p>Sámis lea nanu árbevierru bidjat mánáide olu ristváhnemiid. Julevsámi guovllus lea dábálaš gásttašit mánáid čoakkalmasain, ja olu guovlluin davvisámis lea fas vierru gásttašit mánáid ruovttus. Lassin dasa ahte lea dehálaš oažžut máná gásttašuvvot nu jođánit go vejolaš, de duođašta ruovttugástaárbevierru maid ruovttu ipmilbálvalus báikin. Risttašeapmi girkus gullá ruovttugástta árbevirrui. Olu báikkiin lea nanu árbevierru atnit gávtti girkus, ja muhtin sajiin sámi girkoeallimis eai váldán ovdamearkkadihte goassege atnui dan árbevieru ahte atnit vilges kappaid konfirmašuvnnas. Máŋgga sajis leat maid sierra dábit náitaleami oktavuođas. Ja dat árbevierru ahte bivdit ráfi viesuin gos lea ráfehisvuohta, lea maid guhká leamaš. Áhčče min-rohkosis lea nanu sadji sámi kristtalašvuođaárbevierus. Dahkat iešguđet daguid <span type="quote">”Áhči, Bártni ja Bassi Vuoiŋŋa nammii”</span>/<span type="quote">”Jesus nammii”</span> lea máŋgga guovllus árgabeaivválaš rohkadallanvuohki.</p>
<p><em type="bold">3.5.2 Iešguđetláganvuođat sámi girkoeallimis   </em></p>
<p>Seammaládje go Norgga girkus oppalaččat ja norgga servodagas muđui ge, de leat sámi girkoeallimis ja sámi servodateallimis nai iešguđetláganvuođat ja iešguđetlágan oainnut. Lea relevánta geažuhit muhtumiid dain go jurddaša hástalusaid ja vuordámušaid mat dán plánas ovdanbohtet.</p>
<p>Nugo leat namuhan, de leat leastadiánarat árbevirolaččat moaitán girku ja dan sárdnideami ja teologiija. Maŋemus moaddelotjagi lea homofiliija digaštallan dahkan stuorát gaskka Norgga girkui. Dat guoská maid Norgga Sámemišuvnna jođihangoddái. Davvi-Hålogalándda leastadiánariidda lea maid leamaš mávssolaš beassat boares liturgiija (1920) geavahit, ja dat lea ain hui mávssolaš. Dan riiddus maid 1977-liturgiija sisafievrredeapmi dagai leat ain báhcán hávit, ja ipmilbálvalusođastus dahká dan ášši fas áigeguovdilin.</p>
<p>Dat soahpameahttunvuođat mat gusket Norgga girku rievdadanmannolagaide eai dárbbaš dattege gullat teologalaš konservatismii, muhto baicce dan guovtti kultuvrra goabbatlágan oidnui dasa man hoahppu lea rievdadit ja goabbatlágan dovdduide dasa man dárbu lea rievdadit. Stuoraservodagas orro oppalaččat stuorát dárbu dahkat jođánis ja dárbbašlaš rievdademiid go dat mii sámi servodagas lea. Dat govvida man hástaleaddji muhtomin sáhttá leat oktanaga rievdadit.</p>
<p>Máŋgga davvisámi ja julevsámi guovlluin lea ain nanu gullevašvuohta leastadiánalaš árbevirrui, maiddái nuorragearddi gaskkas. Dat govva ii leat dattege áibbas čielggas. Olbmot doalahit iežaset iešguđetládje leastadiánalaš árbevieruide, maiddái siskkáldasat sámi báikkálaš servodagain ja guovllus guvlui. Muhtimiin lea kultuvrralaš gullevašvuohta leastadianismii vaikko eai identifisere iežaset čoakkalmasaiguin. Eará guovlluin lea leastadianisma ráhkadan referánsarámmaid kristtalaš oskui, vaikko ii šat leat čielga leastadiánalaš girkoeallin.</p>
<p>Lullisámit eai gula leastadiánalaš árbevirrui, ja dat earuha lullisámi girkolaš árbevieru julev/davvisámi guovlluid ektui. Dat lea árvideamis dehálaš ágga dasa go lullisámi guovllus leat, sakka eanet go davvin, háliidan čatnat oktavuođaid árbevirolaš sámi govastagaide ja kultuvrralaš ovdanbuktimiidda. Juoigan lea ovdamearkkadihte adnojuvvon suddun dahje máilmmálažžan leastadiánalaš birrasiin, muhto lullisámi árbevierus lea eanet positiivvalaš oaidnu juoiganárbevirrui. Maŋemus jagiid leat aktiivvalaš geahččaladdamiid bokte atnán juoigama ovdanbuktinvuohkin ipmilbálvalusain ja liturgiijas. Dat čuovuha olu iešguđetlágan oainnuid oskku ja kultuvrra oktavuođa ipmárdusas siskkáldasat sámi girkoeallimis. Maiddái davvisámi oktavuođain dorjot muhtimat dakkár lahkoneami. Dát čájeha ahte ii leat álki addit dakkár čilgehusa sámi girkoeallimis maid buot sámit dohkkehit ja mainna sáhttet iežaset identifiseret. Muhtomin sáhttá ovtta joavkku <span type="quote">”sámi girkoeallima”</span> čilgehus dovdot eará jovkui fas eret norddasteapmin.</p>
<p>Dat dilli ahte sámiálbmogis leat olbmot geat máhttet sámegiela ja olbmot geat eai máhte  sámegiela, sáhttá maid dovdot hástaleaddjin siskkáldasat sámi servodagas. Sámit geat eai máhte sámegiela, bohtet dávjá dakkár guovlluin gos lea leamaš garra dáruiduhttin, sáhttet dovdat ahte sii eai dohkkehuvvo sápmelažžan (stuoraservodagas ja siskkáldasat). Sámegielat sápmelaččat sámi guovddášguovlluin dovdet fas nuppi bealis ahte earát eai ipmir man hearkkes dilis sin giella- ja kultuvradilli lea. Dán plána mihttu lea fuolahit goabbatge joavkkuid dárbbuid, ja iige bidjat daid vuostálagaid.</p>
<p>Muhtin guovlluin leat báikkálaš servodagaid čearddalaš iešguđetláganvuođat čadnojuvvon sámivuhtii. Dan sáhttá ovdamearkkadihte vuohttit go lea vuosteháhku geavahit sámegiela girkolaš oktavuođain. Daid oaidná dáv</p>
<p><em type="bold">3.5.3 Davvisámi girkoeallin   </em></p>
<p>Olles Davvi-Hålogalándda bismagoddi, ja davimus oasi Lulli-Hålogalánddas gullet davvisámi ássanguvlui, ja sámi girkoeallin lea báikkálaš girkui áššáiguoskivaš buot dán guovllus.</p>
<p>Davvi-Hålogalánddas leat máŋga báikkálaš searvegotti gos čađaládje lea leamaš árbevierru atnit sámegiela ipmilbálvalus- ja searvegoddeeallimis (gč gng. res. guovvamánu 24. b. 1848). Eanas searvegottit davvisámegiela hálddašanguovllus gullet muhtin muddui dan kategoriija searvegottiide (gč teakstabihtá vuolábealde). Maiddái olggobeale hálddašanguovllu lea soames guovlluin ain ealli sámegielbiras, dat leat juogo báikki sámi álbmogat, dahje olbmot geat leat davvisámi guovddášguovlluin dohko fárren. Aŋkke lea nu ahte eanasoassi dan sámi álbmogis ii leat dáruiduhttima dihte oahppan sámegiela. Vehá sámegiella girkus sáhttá dattege doaibmat positiivvalaš symbolan maiddái sámiide nai geat eai máhte sámegiela. Lea liikká dárbbašlaš fuolahit sámivuođa maiddái eará vugiiguin go dušše giela bokte.</p>
<p>Searvegottit sámegiela hálddašanguovllus:  Kárášjohka, Guovdageaidnu, Porsáŋgu, Buolbmát, Deatnu ja Unjárga (dahket oktii SisFinnmárku proavassuohkana) ja Gáivuotna (Davvi-Romssa proavássuohkan), lahttoduvvojedje sámegiela hálddašanguvlui jagis 1991. Dain searvegottiin leat bálvalusat mat addojuvvojit<em type="italic"> sámegillii</em> sámigirkolaš bálvalusat. Dattege sáhttet maiddái dat bálvalusat leat váilevaččat. Loabát (Sis-Romssa proavássuohkan), lahttoduvvui hálddašanguvlui golggotmánu 1. b. 2009 rájes. Dan guovllus eai lean sámi girkoeallima dan rádjái fuolahan nu viidát. Buot dáin searvegottiin lea báikkálaš girkus sierra ovddasvástádus fuolahit davvisámegiela sámelága giellanjuolggadusaid mielde, earret eará dan bokte ahte báhpain, geat leat fásta virggiin, lea geatnegasvuohta háhkat sámegielgelbbolašvuođa.  </p>
<p>Sis-Finnmárkku proavássuohkan: Sis-Finnmárkku proavássuohkan ásahuvvui jagis 1991 ja vuođuštussan dasa lei nannet sámi girkoeallima. Ovdal dan gulle dat searvegottit 3 iešguđet proavássuohkaniidda, ja dan ođđa proavássuohkanii šadde de dat suohkanat Finnmárkkus mat sámelága giellanjuolggadusaid mielde gulle <em type="italic">sámegiela hálddašanguvlui</em>. Sámi girkoeallima sierra dárbbut ledje vuođuštussan ásahit Sis-Finnmárkui katekehta Kárášjohkii (1990), diakona Kárášjohki (1998), katekehta Detnui ja Unjárgii (2003). Proavássuohkan oaččui dasalassin sierra oskkuoahpahusprošeavtta jagis 2004 mas galggai čalmmustahttit sámi kristtalaš kultuvraárbbi ja sámegiela.     </p>
<p>Proavássuohkana vuosttaš 7 jagi ledje doarvái báhpat, muhto 1999-2009 jagiin váilo báhppavirggiin báhpat (gč. kap. 5.12). Dat lea čielgaseamos sivva dasa go dat unnán nagodedje deavdit daid vuordámušaid mat ledje proavássuohkanii doaibmat Norgga girku sámi girkoeallima ovdagovvan.</p>
<p>Danne lea lunddolaš geahččat oktavuođaid dan čielga rievdamis báhpaid hárrái 1998-1999 jagiin, ja dan ráfehisvuođa maid<span type="quote">”bismavihaheapmi”</span> Guovdageainnus (1998) dagai ja dasto Lyngmo riekteášši (1999 ja 2001). Vaikko dat ii váikkuhan stoandadit searvegoddeeallimii proavássuohkanis, de jáhkkimis čadnojuvvui dat maid Sis-Finnmárkui, ja dagai SisFinnmárkku proavássuohkana ságavuložin mii nannii heajos ovdagáttuid leastadianisma ja sámi girkoeallima birra.</p>
<p>Borgemánus jagis 2001 oaččui Sis-Finnmárkku proavássuohkan buot virggiide báhpaid.</p>
<p>Davvi-Hålogalándda bismagoddi: Davvi-Hålogalándda bisma lea 1970-logu rájes leamaš sierra báhppavirgi mii galggai gokčat bálvalusaid nugohčoduvvon bieđgguid orru sámiide. Dat virgi lea 1980-logu rájes leamaš sámi stiftskapellánavirgi. Dat virgi lea guhkit áiggiid leamaš guoros. Vásihusat sihke daid áiggiid go virggis lea leamaš olmmoš ja daid áiggiid go dat lea leamaš guoros, leat ahte dat</p>
<p>čuohcá bargguide mat gullet sámi girkoeallin lávdegoddái, ja bismagodderáđi sámi</p>
<p>girkoeallin bargguid čuovvoleapmái oppalaččat go dan virggis ii leat olmmoš.  2007-2009 áigodagas lei dasa virgáduvvon olmmoš. Sámi girkoeallin lávdegoddi doaimmai 1991-2006 áigodagas ja ásahuvvui ođđasis jagis 2008. Dalle viiddidedje lávdegotti nu ahte 6 bismagotti <span type="quote">”sámi regiuvnnain”</span> lei guđesge iežas mieldelahttu. Dasalassin oaččui lávdegoddi dan áigodagas sierra válddi bismagotti barggus sámi girkoeallin plánain. Dat ledje goappešagat ávkkálaččat lávdegotti bargguide.</p>
<p>Lea leamaš dábálaš ahte Davvi-Hålogalándda bisma máhttá sámegiela. Dálá bisma máhttá sihke hupmat ja čállit davvisámegillii.</p>
<p><em type="bold">3.5.4 Julevsámi girkoeallin (ja bihtámsámi)  </em></p>
<p>Julevsámi giellaguovlu gahčai eret doaibmaguovllus jagis 1859 juo, ja dat lei ovdal dan namuhuvvon gonagaslaš resolušuvnna mii attii vuoigatvuođa geavahit sámegiela girkoeallimis. Jagis 1994 mearridii Lulli-Hålogalándda bisma njuolggadusaid julevsámegiela geavaheapmái ipmilbálvaluseallimis Divttasvuonas. Dat bovttii báikkálaš vuostehágu, muhto lei almmatge dehálaš julevsámegiela ođđasishukset ipmilbálvalusgiellan Norgga girkus.</p>
<p>Julevsámi giellaguovllus lea vuosttažettiin báikkálaš girku Divttasvuonas, ja muhtin muddui Hápmiris gos leat ásahan girkolaš bálvalusfálaldagaid fuolahit julevsámi girkoeallima. Divttasvuotna gullá sámegiela hálddašanguvlui, ja danne lea Divttasvuona báikkálaš girkus sierra geatnegasvuohta julevsámi girkoeallima hárrái. Lea lunddolaš atnit báikkálaš Divttasvuona girku sierra sturrodahkan julevsámi girkoeallimis. Julevsámi guovllus lea dušše 1 báhppa gii máhttá julevsámegiela. Son šaddá penšonista moatti jagi geahčen.</p>
<p>Ájluokta/Ájládde báhppasuohkan, Gásluovtta báhppasuohkan ja Hierenjárgga báhppasuohkan (Divttasvuona suohkan): Divttasvuona suohkan lahttuduvvui julevsámegiela hálddašanguvlui jagis 2005. Dalle ožžo</p>
<p><em type="italic">Ájluovtta/Ájládde, Gásluovtta ja Hierenjárgga searvegottit</em>, ja daid <em type="italic">báhppabálvalusat</em>, sierra </p>
<p>geatnegasvuođa julevsámegiela fuolaheamis sámelága njuolggadusaid mielde. Julevsámegiella lea áitojuvvon giella. Sámeláhka gáibida ahte fásta virgáduvvon suohkanbáhppa Divttasvuonas galgá máhttit sámegiela. Divttasvutnii ásahedje katekehtavirggi jagis 1997 ja vuođuštedje dan daid erenoamáš dárbbuiguin mat julevsámi girkoeallimis leat (gč SGR 36/96).</p>
<p>Ságastallan- ja soabadanprošeakta Davvi-Sálttus: Ságastallan- ja soabadanprošeakta Davvi-Sálttus (2005-2007) lea Norgga girku áidna čielga soabadanprošeakta maŋŋil <span type="quote">”soabadanmearrádusa”</span> Girkočoahkkimis 1997. Dat lea maid</p>
<p>čalmmustuhttán julevsámi girkoeallima Hápmira searvegottis (gč. čuoggá 5.8).</p>
<p>Lulli-Hålogalándda bismagoddi: Bismagottis ii leat bismagoddekantuvrras virgi fuolahit sámi girkoeallima, muhto okta kantuvrra ráđđeaddiin ovddasvástida čuovvolit dan oassin iežas virggis. Bismagottis lea leamaš sierra sámi bargojoavku 2004 rájes. Jagis 2008 čujuhii Lulli-Hålogalándda bismagodderáđđi departementii dárbbu oažžut bismagoddekantuvrii ođđa virggi mii sáhttá fuolahit gelbbolašvuođa ja gažaldagaid mat gusket sámi girkoeallimii. Lassin julevsámi álbmogii, de leat Lulli-Hålogalánddas maid lullisámit, davvisámit ja bihtámsámit. Nidaros ja Davvi-Hålogalándda bismagottiin lea ollisgirkolaš ovddasvástádus dan guovtti vuosttaš namuhuvvon joavkkuin, ja danin fertege dan guokte bismagodderáđi oktiiordnet.</p>
<p>Bihtámsámi girkoeallin: Bihtánsámi guovlu lea Lulli-Hålogalándda bismagottis, ja bismagoddi lea daid maŋemus jagiid ásahan dihto oktavuođaid bihtámsámi birrasiiguin.</p>
<p><em type="bold">3.5.5 Lullisámi girkoeallin   </em></p>
<p>Seammaládje go julevsámi guovlluin dáhpáhuvai, šadde muhtin guovllut lullisámis nai mat gulle gng. res. jagis 1848 vuollái (Kråangkes davásguvlui), olggobeallái doaibmaguovllu dainna mearrádusain mii bođii jagis 1859. Easka loahpageahčen 1980-logus álge lullisámegiela ođđasisealáskahttet Norgga girku ipmilbálvalusgiellan.</p>
<p>Dál leat guokte báikkálaš girku orgána main lea erenoamáš geatnegasvuohta lullisámegiela ektui: Saemien Åålmegeraerie lullisámi giellaguovllus (SÅR) ja Snoase searvegoddi. Daid birra meannudit sierra dás vuollelis. Galgágo girkolaš bálvalusaid lullisámiide viiddidit eanet searvegottiide lullisámi guovllus, lea maid áigeguovdilis gažaldat.</p>
<p>Sámi searvegoddi lullisámi giellaguovllus: Åarjelhsaemien Gærhkoejielemen Moenehtse – Lullisámi girkoeallin (ÅGM) lávdegotti jearaldaga vuođul evttohii Nidarosa bismagodderáđđi ásahit sierra lullisámi kategoriijála searvegotti. Kultur- ja girkodepartemeanta ásahii <em type="italic">Saemien Åålmege</em> (SÅ) lullisámi  giellaguvlui gng.res. bokte miessemánu 15. b. 2008. Dat lea geahččalanortnet 2009-2012 áigodahkii. Searvegoddi lea sámi kategoriijálasearvegoddi man ulbmil lea ovddidit lullisámi girkoeallima. Lullisámegiella lea áitojuvvon, ja lullisámiid lohku lea unni, sii orrot bieđgguid ja sii leat unnitlogus buot báikkálaš searvegottiin iežaset orrunbáikkiin. Áigumuš searvegottiin lea ráhkadit čielga sámi searvegoddearena mas sáhttá lullisámi girkolaš searvevuođa ja identitehta nannet ja ovddidit. Dat lea erenoamáš mávssolaš geahččalanprošeakta Norgga girku sámi girkoeallimis.   </p>
<p>Searvegoddi lea Nidarosa bisma bajilgeahču vuolde, muhto dan doaibmaguovlu leat viidát go dat. Lullisámiid báhppa doaimmaha sierra girkolaš bálvalusaid lullisámiide lullisámi giellaguovllus ja dan olggobealde, ja son jođiha maid báhppabálvalusa ja fuolaha dárbbašlaš ovttastuhttima searvegodderáđi doaimmaid, lullisámi diakona ja vejolaš eará stáhta virggiid gaskkas geain leat barggut lullisámi girkoeallimis. Searvegotti beaivválaš jođiheaddji (50 % virgi) virgáduvvui jagis 2009, ja 2009 čavčča čađahuvvui sierra searvegodderáđi válga. Leat dieđihan ahte SÅR lea ožžon unnán doaibmaruđaid.</p>
<p>Searvegoddi Snoases: Snoase suohkan lahttuduvvui lullisámegiela hálddašanguvlui jagis 2008. Dainna oaččui Snoase searvegoddi ja báhppasuohkana báhppabálvalus sámelága bokte sierra geatnegasvuođaid lullisámegiela fuolaheamis.</p>
<p>Eará báikkálaš searvegottit lullisámi guovllus: Lullisámi guovllu searvegottit čalmmustuhttet oppalaččat unnán lullisámiid, muhto soames gávdno. Lullisámi oskkuaohpahusprošeakta Davvi-Rana searvegottis lea báikkálaš bargiid gaskkas boktán stuora beroštumi lullisámi girkoeallima ovddas. Lullisámi searvegotti ásaheapmi ii váldde báikkálaš searvegottiin eret sin ovddasvástádusa fátmmastit lullisámi girkoeallima. Sámit geat dieđihit iežaset kategoriijálasearvegoddái leat ain mieldelahtut iežaset ruovttusearvegottiin, ja lullisámi girkoeallimii sáhttá leat ávkkálaš ásahit buriid ovttasbarggu gaskal sámi kategoriijálasearvegotti ja báikkálaš searvegottiid.</p>
<p>Nidarosa bismagoddi/ bismagoddekantuvra: Lullisámi guovlu ollá gitta Lulli-Hålogalándda ja Hamara bismagottiide, muhto lullisámi girkoeallima ollisgirkolaš ovddasvástádus gullá oppalaččat Nidarosa bismagoddái.</p>
<p><em type="italic">ÅGM/Lullisámi girkoeallinlávdegotti </em>ásahedje jagis 1991, ja dat gullá Nidarosa </p>
<p>bismagodderáđi vuollái.</p>
<p>Bismagottis ii leat virgi fuolahit sámi girkoeallima bismagoddekantuvrras, muhto ovttas kantuvrra ráđđeaddiin lea ovddasvástádus čuovvolit dan oassin iežas virggis. Bismagoddi ásahii <em type="italic">lullisámi báhppa</em> virggi jagis 1998, ja das lea leamaš virgáduvvon olmmoš dan rájes. Dat báhppa, gii ieš lea lullisápmelaš ja hupmá lullisámegiela, lei mielde lávdegotti bargguin 1990-logu álggu rájes j<em type="italic">ÅGM/Lullisámi girkoeallin lávdegoddi</em> lihkostuvvan buorrin doaibmabidjun guovllulaš dásis Nidarosas. Lullisámi báhppa ja ÅGM leat bismma ja bismagodderáđi doarjagiin nagodan loktet lullisámi girkoeallinbargguid. Jagis 2003 ásahii Nidarosa bismagoddi sierra diakoniijavirggi (100 %) lullisámi girkoeallimii. Ođđa lullisámi kategoriijálasearvegotti ásaheami oktavuođas jagis 2009, lea bismagoddi heaittihan ÅGM lávdegotti bismagoddedásis.  </p>
<p>Lullisámi báhpa bargguide gullet báhppadoaimmat girku báikkálaš dásis, dat ii leat  bismagoddekantuvrra ráđđeaddivirgi. Dat lea šaddan vel čielgaseabbon maŋŋil go sámi searvegotti ásahedje lullisámi guvlui. Dat searvegoddi dárbbaša nugo buot eará searvegottit ge, guovllulaš orgána veahkkin, ja Nidarosa bismagodderáđi dárbu eanet sámi gelbbolašvuhtii ja bargonákcii bismagoddekantuvrras, bisuhuvvo.</p>
<p><em type="bold">3.5.6 Sámi girkoeallin Lulli-Norggas   </em></p>
<p>Sámit orrot dán áiggi miehtá riikka, ja Lulli-Norggas olggobealde sámi ássanguovlluid leat erenoamážit stuorát gávpogiin olu sámit. Dat guoská olu gávpogiidda, ja erenoamážit Osloi.</p>
<p><em type="italic">St.dieđ. nr 28 (2008-2008) Sámepolitihkka</em> lea sierra čuokkis gávpotsámiid birra, ja Oslo </p>
<p>namuhuvvo erenoamážit Lulli-Norgga gávpogiid gaskkas. Dieđáhusas dadjet maid ahte <span type="quote">”eamiálbmogin Norggas lea sápmelaččain vuoigatvuohta ja gáibádus beassat ovdánahttit kultuvrraset ja gielaset. Dát vuoigatvuohta ja gáibádus guoská daid sápmelaččaidege guđet ásset gávpogiin”</span>. Stuoradiggedieđáhus deattuha dán oktavuođas ahte <span type="quote">”ráđđehusas lea stuorra beroštupmi heivehit buriid ja oadjebas bajásšaddan- ja oahppodiliid mánáide ja nuoraide, ja sihkkarastit buot ássiide Norggas buriid ja dásseárvosaš čálgofálaldagaid.” Das čujuhit maid man dehálaš lea ahte ”[…] gielddat, ovttas sámi organisašuvnnaiguin ja Sámedikkiin, ovdanáhttet earret eará mánáidgárdefálaldagaid, sámegieloahpahusa skuvllas, dearvvasvuođa- ja sosiálabálvalusaid ja boarrásiidfuola ja arenaid gos sáhttet geavahit sámi giela ja kultuvrra”</span>. Dakkár ákkastallama sáhttá álkit fievrredit girkolaš suorgái, gos maid leat dárbbut. Dan leat sámit čájehan go ieža leat bargan oaččuhit sámi ipmilbálvalusaid Oslos ja Bergenis.</p>
<p>Oslos leat sámi ipmilbálvalusaid doallan 1980-logu álggu rájes. Ledje sámit Oslos ieža geat  álggahedje, ja dan oktiiheiveheapmi lei guhká eaŋkilolbmuid duohken. Jagis 1998 ásahii Oslo bismagodderáđđi sámi resursalávdegotti. Lávdegotti váldobargu lei lágidit 4 sámi ipmilbálvalusa jagis (3 davvisámegillii ja 1 lullisámegillii).</p>
<p>Dábálaš sámi ipmilbálvalusaide Oslos leat boahtán sullii 15 - 40 olbmo, muhto buoret organiseremiin sáhttet jáhkkimis mihá eanet olbmot boahtit. Jahkásaš Sámi álbmotbeaivvi</p>
<p>čalmmustuhttemiin leat leamaš olu eanet olbmot, ja ovtta ipmilbálvalusa oktavuođas deaividii</p>
<p>fáhkka jápmin dan birrasis, ja dalle bohte 120 – 130 olbmo dan ipmilbálvalussii ja eanas sis manne rihpain. Sámi resursalávdegoddi lea máŋgga geardde ovddidan Oslo bismagodderáđđái dieđu daid diakonála dárbbuid birra mat Oslo sámi birrasis leat. Oslo bismagodderáđđi lea maid oktii ožžon jearaldaga buhcciidruovttus gos okta sámegielat olmmoš ii šat máhttán hupmat dárogillii.</p>
<p>Oslo bismagodderáđđi lea máŋga jagi bargan ásahit sierra sámi báhppavirggi Osloi mii ovddasvástida girkolaš bálvalusaid sámiide Lulli-Norggas. Jurdda lea leamaš ahte dat maid galgá gokčá dárbbuid eará guovlluin Lulli-Norggas.</p>
<p>Bergenis leat leamaš 1- 2 sámi ipmilbálvalusa jagis gaskkamuttos 1990-logu rájes. Maiddái doppe ledje sámit ieža geat dan barggu álggahedje. Daid maŋemus jagiid lea sierra lávdegoddi dan fuolahan.</p>
<p>Goluid dáfus leat Oslo ja Bjørgvin bismagottit gokčan buot goluid ipmilbálvalusaid oktavuođas, earret</p>
<p><em type="bold">3.5.7 Sámi girkoeallin riikkarájiid rastá  </em></p>
<p>Sámi guovllus mannet našovnnalaš rájit rastá giella- ja kultuvrarájiid. Danne lea Sámis guhkes árbevierru čoahkkanit rájiid badjel báikkálaččat ja guovlluin. Norgga bealde guoská dat buot giellajoavkkuide. Davvi- ja julevsámi guovlluin lea leastadiánalaš lihkahus leamaš nanu arena sámigirkolaš searvevuođas riikkarájiid badjel. Lullisámi guovllus lea árbevierru doallat sámi girkobasiid mii čohkke lullisámiid riikkarájiid badjel. Ortodoksa nuortalaččain Njávdámis lea lagas searvevuohta nuortalaččaiguin Čeavetjávrris suoma bealde ráji, geat maid leat greikaortodoksat.</p>
<p><em type="italic">Sámi girkobeaivvit</em> leat ođđaáigásaš ekumenalaš buotsámi girkobeaivvit buot sámiide Sámis. </p>
<p>Girkobeaivvit leat dollojuvvon guovtte geardde, jagis 2004 Johkamohkis ruoŧa bealde ja jagis 2009 Anáris suoma bealde. Lágidemiide čoahkkanedje gaskal 500 ja 1000 oasálasti.</p>
<p><em type="bold">3.5.8 Álgoálbmotbargu  </em></p>
<p>Nugo eará sámi servodatsurggiinge, de lea sámi girkoeallimii nai leamaš mávssolaš doallat oktavuođaid eará álgoálbmogiiguin. Jagis 1995 ásahii Girkuid Máilmmiráđđi (GM) sierra álgoálbmotprográmma ja álgoálbmotráđđeaddi Genèvii. Álgoálbmotprográmma lea dan rájes leamaš deháleamos ovttasbargoarena Sámi girkoráđi riikkaidgaskasaš girkolaš álgoálbmotbargguin. Maŋŋil go dat ii lean leamaš doaimmas muhtin jagiid, ásahuvvui GM álgoálbmotprográmma fas ođđasis jagis 2008, ja dasa váikkuhii earret eará Norgga girku. Girkolaš fierpmádathuksen, doarjja álgoálbmogiid vuoigatvuođaide, ja álgoálbmot teologiija ja vuoiŋŋalašvuohta leat váldocakkit GČ barggus. Luhterlaš Máilmmilihttu (LML) lea maid mearridan bargat álgoálbmot áššiiguin LML generálčoahkkimiin jagiin 2003 ja 2010. SGR lea maid doallan dihto oktavuođaid álgoálbmogiiguin eaŋkilprošeavttaid bokte, muhtumat dain leat leamaš ovttas Girku Heahtevehkiin. Muhtin searvegottit sámi girkoeallimis leat, dahje leat leamaš oktavuođas eará álgoálbmogiiguin eará riikkaiguin mišuvdnaprošeavttaid ja lonohallamiid oktavuođas.</p>
<p><em type="bold">3.5.9 Sámi kristtalašvuođaipmárdus ja teologiija  </em></p>
<p>Maŋemus jagiid leat sámi girkoeallimis leamaš mávssolaš identitehta- ja diđolažžan dahkan mannolagat. Sámi girkoráđđi čalmmustahtii árrat juo dárbbu bargat sámi kristtalašvuođaipmárdusain ja teologiijain. <em type="italic">Theology of Life </em>(1994-1996), Norgga girku evangelium ja kultuvra mannolaga (1995-1996), ja sámi teologiija ja kristtalašvuođaipmárdusa resursajoavkku (1997-1999) bargguid bokte lassánii erenoamážit diđolašvuođa dan birra ahte sámiin lea alddiineaset sierra kristtalašvuođaipmárdus, ja ahte lea dárbbašlaš dahkat iežas historjjá, iežas árbevieruid ja iežas vásihusaid diđolažžan ja bidjat  daid vuođđun teologiija ja kristtalaš oskku smiehtadusas.<em type="bold"> </em>   </p>
<p>Daiguin mannolagaiguin leat joatkán maŋemus logi jagi ja dat leat ovdanboahtán iešguđetlágan čállosiid bokte ja ođđa bargguid bokte ipmilbálvalusain, liturgiijas, oskkuoahpahusas ja teologiijas. Máŋggas iešguđet fágaduogážiin leat searvan daidda bargguide. Dál orro <span type="quote">”sámi teologiija”</span> sajáiduvvamin kontekstuella teologalaš smiehtadusa ovdanbuktimin mas sámi kristtalašvuođa- ja duohtavuođaipmárdus ja áigeguovdilis fáttát sámi historjjás, kultuvrras ja servodateallimis leat vuođđun.</p>
<p>Norgga girkus leat oppalaččat eanet miehtagoahtán dasa ahte sámi girkoeallin addá girkui mávssolaš impulssaid ipmirdit oskku ja identitehta ja oktavuođa gaskal luonddu ja eallinoainnu.</p>
<p><em type="bold">4. PRINSIHPALAŠ OASSI  </em></p>
<p>Norgga girku barggut sámi girkoeallimiin leat prinsihpalaččat vuođuštuvvon máŋgga dásis.  Barggus leat čanastagat girkolaš mearrádusaide, dat lea juridihkalaččat geatnegahttojuvvon norgga lága ja rii</p>
<p><em type="bold">4.1 Girkočoahkkima prinsihpalaš mearrádusat</em> </p>
<p>Girkočoahkkin lea dan maŋemus guoktelot jagi mearridan olu mearrádusaid mat oktiibuot</p>
<p>čájehit Norgga girku prinsihpalaš jurddašeami sámi girkoeallima hárrái. Vuolábealde namuhit</p>
<p>muhtimiid dain ja čujuhit goas Girkočoahkkin anii daid sátnádemiid vuosttaš geardde. Eanas sátnádeamit leat geardduhuvvon maŋit girkočoahkkimiin.</p>
<p>Norgga stáhta lea vuođđuduvvon guovtti álbmoga eatnamiidda, sápmelaččaid ja dáččaid, ja sámit leat Norgga álgoálbmot (GČ 11/03). Kristtalašvuođas lea badjel duhát jagi historjá min riikkas ja lea mielde sihke dáru ja sámi álbmogiid historjjáin. (GČ 6/07) Sámi girkoeallima galgá fuolahit dárbbašlaš ja ovttaárvosaš oassin Norgga girkus (GČ 12/92). Eanas Norgga sámiin gullet Norgga girkui, ja danne lea girkus ovddasvástádus láhčit dili sámi álbmoga oskkueallimii. (GČ 15/90). Dili galgá láhčit dainna lágiin ahte sámit ieža sáhttet váldit ovddasvástádusa ja hábmet sámi girkoeallima (GČ 15/90). Norgga girkus lea sierra ovddasvástádus lullisámegiela, julevsámegiela ja davvisámegiela ovddas, mat leat almmolaš gielat Norggas (GČ 2/92). Norgga girku lea dovddastan ahte dat lea searvan dáruiduhttit sámiid ja áigu bargat veahkkin vai dat boasttuvuohta ii šat joatkašuva (KM 13/07). Sámi álbmogis leat kultuvrralaš vuoigatvuođat mat maid sisttisdollet vuoigatvuođaid sámi kultuvrra luondduvuđđosii (GČ 11/03).</p>
<p><em type="bold">4.2 Lutherlaš Máilmmilihtu ja Girkuid Máilmmiráđi čanastagat    </em></p>
<p>Girkuid Máilmmiráđđi (GM) lea guhkit áiggi bargan álgoálbmotgažaldagaiguin ja daid maŋemus jagiid lea maid Lutherlaš Máilmmilihttu dan dahkan (LM) (gč vuolábealde 5.12.</p>
<p>čuoggá). Sihke GM ja LM leat dán oktavuođas dahkan mearrádusaid mat leat addán čanastagaid GM ja LM iežaset doaimmaide ja bargan dan ovdii ahte mieldelahttogirkut galget</p>
<p>iežaset bargguin fátmmastit álgoálbmogiid ja álgoálbmogiid vuoigatvuođaid.</p>
<p>LM generálčoahkkimis Winnipegas jagis 2003 namuhuvvojedje álgoálbmogat olu sajiin generálčoahkkima <span type="quote">”Message”</span> oktavuođas, ja sierra álgoálbmotresolušuvdna mearriduvvui.  LM lei mielde ásaheamin sierra álgoálbmotprográmma, ja resolušuvnnas lei oppalaš ávžžuhus LM mieldelahttogirkuide:   The LWF and its member churches are also asked to support a process at the national, regional and international levels of protecting human rights of Indigenous peoples, including land rights.</p>
<p>LM generálčoahkkin Stuttgartas jagis 2010 doalahii dan geatnegasvuođa mii čuovui mearrádusaid maid Winnipeg 2003 generálčoahkkin lei mearridan álgoálbmogiid ektui.</p>
<p>GM čoahkkimis Porto Alegres jagis 2006 mearridii generálčoahkkin čuovvovaš resolušuvnna maid GM Policy Reference Committee (PRC) evttohii:</p>
<p>16. The PRC affirmed the recent actions of the Central Committee on human rights, Indigenous Peoples and language loss. The Assembly<em type="italic"> recommends</em> to strengthen the participation and visibility of Indigenous Peoples within the WCC. The Assembly </p>
<p><em type="italic">considers</em> this an essential step for deepening the relationships among WCC member </p>
<p>churches. The Assembly in particular <em type="italic">urges</em> the WCC to address the main areas which are problematic for Indigenous churches in its policy directions. The Assembly <em type="italic">considers</em> strengthening relationships with Indigenous Peoples an opportunity for the fellowship to gain new insights on the importance of place, land, language and theology of creation, as well as creative perspectives on grace and transformation. </p>
<p><em type="bold">4.3 Norgga láhka ja álbmotriekti   </em></p>
<p>Daid maŋemus logijagiid leat sámiid riektevuođu sakka nannen našovnnalaš lágaid ja riikkaidgaskasaš álbmotrievtti bokte. Girku bealis berre dan rievttálaš bealis ipmirdit girku oskku- ja árvovuođu konk</p>
<p><em type="bold">4.3.1 Našovnnalaš lágat  </em></p>
<p>Vuođđolága § 110a cealká ahte ”Stáhtas eiseváldin lea geatnegasvuohta láhčit dilálašvuođaid nu ahte sámi álbmot sáhttá sihkkarastit ja ovdánahttit gielas, kultuvrras ja servodateallimis.”                            Mearrádus geatnegahttá norgga eiseválddiid rievttálaččat, politihkalaččat ja morálalaččat láhčit diliid nu ahte sámit ožžot ieža vejolašvuođa sihkkarastit ja váikkuhit sámi servodaga ovdáneami. Dan mearrádusas lea čiekŋalis guoskivašvuohta Norgga girkui stáhtagirkun, ja dat joatká bissut ain nu maŋŋil stáhta ja girku oktavuođaid rievdama (gč 5.16 čuoggá).</p>
<p>Sámeláhka oainnusmahttá dan maid Vuođđolága § 110a prinsihpaid sisdoallu ásaha. Láhka lea Sámedikki, sámegiela ja sámi leavgga birra. <em type="italic">Sámelága giellanjuolggadusat</em> leat erenoamáš deaŧalaččat Norgga girkui. § 1-5 cealká ahte sámegiella ja dárogiella lea ovttaárvosaš gielat, ja  ahte dat galget leat dásseárvosaččat lága 3. kapihttala njuolggadusaid mielde. 3. kapihtal addá gielalaš vuoigatvuođaid iešguđetge almmolaš ásahusaid oktavuođa váldimiin, daid gaskkas maid Norgga girkuin. Sámeláhka adnojuvvo unnimusmeariláhkan, ja giellanjuolggadusat unnimusmearigáibádussan.    </p>
<p>Sámelágas lea máŋgga mearrádusas čanastat <em type="italic">sámegiela hálddašanguvlui</em> mas dál leat dát suohkanat; Kárášjohka, Guovdageaidnu, Porsáŋgu, Unjárga ja Deatnu, Finnmárkkus; Gáivuotna ja Loabát Romssas, Divttasvuotna Nordlánddas ja Snoase Davvi-Trøndelágas. Njuolggadusat fátmmastit sihke lullisámegiela, julevsámegiela ja davvisámegiela. Norgga girkus leat dál 10 searvegotti ja 3 bismagotti maidda dát láhka guoská njuolgut.   Hálddašanguovllu leat viiddidan golmmain suohkaniin dan rájes go mearridedje giellanjuolggadusaid, ja jáhkkimis váldojit dasa mielde vel muhtin suohkanat. </p>
<p>Sámelága giellanjuolggadusaid mielde čuvvot dihto oppalaš geatnegasvuođat buot hálddašanguovllu almmolaš ásahusaide dasa mii guoská vuoigatvuhtii oažžut vástádusa sámegillii hálddahusain báikkálaččat ja guovllus. Golmma davimus bismagottiid guovllu dásis galgá olmmoš gii lea váldán čálalaččat oktavuođa, oažžut čálalaš vástádusa sámegillii, muhto hálddašanguovllu báikkálaš dásis gal galget olbmot geat leat njálmmálaččat ja</p>
<p>čálalaččat váldán oktavuođa, oažžut vástádusa sámegillii njálmmálaččat ja čálalaččat (§ 3-3).</p>
<p>Dihto lágat, dieđáhusat ja skovit galget dasalassin gávdnot sámegillii lagat mearrádusaid mielde (§ 3-2).</p>
<p>Sámelágas leat sierra njuolggadusat sámegiela geavaheapmái riekteásahusain (§ 3-4), dearvvašvuođa- ja sosiálasuorggis (§ 3-5) ja vuođđoskuvllas ja joatkkaoahpahusas (§ 3-8), ja  das lea maid sierra mearrádus vuoigatvuođa birra oažžut oktagaslaš girkobálvalusaid Norgga girku searvegottiin hálddašanguovllus (§ 3-6). Lága ovdabargguid mielde addá dat vuoigatvuođa oažžut girkolaš bálvalusaid sámegillii indiviida dásis dušše eaŋkilbálvalusaid  oktavuođas (sieluovddasmoraš, gásta, eahkedismállásat, vihaheapmi) dalle go girkolanjas eai leat searvegotti oktasašmeanut.</p>
<p>Mearrádus oahppovirgelobi birra (§ 3-7) guoská maid Norgga girkui. Das cealká láhka ahte bargiin hálddašanguovllu báikkálaš dahje guovllu almmolaš ásahusain lea vuoigatvuohta oažžut bálkáhuvvon virgelobi háhkat alcceseaset sámegielmáhtu go ásahus dárbbaša dakkár máhtu.</p>
<p>Dat konkrehta geatnegasvuođat mat čuvvot sámelága giellanjuolggadusaid Norgga girku sierranas doaibmasurggiin, čájehuvvojit sierra mildosis (mielddus 1).</p>
<p>Láhka olmmošvuoigatvuođaid birra addá ON konvenšuvdnii siviila ja politihkalaš vuoigatvuođaid birra ja ON mánáidkonvenšuvdnii seamma stáhtusa go norgga lágain lea (eanet daid birra čuoggás 4.4.2). Dain lea mearkkašupmi Norgga girku bargguiguin sámi girkoeallimiin ja álgoálbmotga�</p>
<p>Girkolágas leat mearrádusat mat sierraládje gusket sámi girkoeallimii. Láhka cealká ahte  <span type="quote">”Kirkemøtet skal verne og fremme samisk kirkeliv”</span> (§24), og at det skal være en samisk representant i hver av de tre nordligste bispedømmerådene (§ 23).</p>
<p>Gonagaslaš resolušuvdna guovvamánu 24. beaivvi 1848 Gonagaslaš guovvamánu 24. beaivvi 1848 resolušuvdna oktan maŋŋil mearriduvvon rievdadusaiguin geatnegahttá báhpaid oahppat sámegiela sierra mearriduvvon báhppasuohkaniin. Dasa gullevaš reive departemeanttas Davvi-Hålogalándda bismii, beaiváduvvon čakčamánu 16. b. 1872, addá eanet mearrádusaid sámegiela geavaheapmái ipmilbálvalusain ja girkolaš meanuin dain báhppasuohkaniin. Maŋŋil maŋemus rievdadeami gáržžiduvvui mearrádusaid doaibmaguovlu guoskat dáidda báhppasuohkaniidda: Guovdageaidnu, Kárášjohka, Porsáŋgu, Davvesiida, Deatnu ja Unjárga.</p>
<p>Gonagaslaš guovvamánu 24. beaivvi 1848 resolušuvdna ii leat heaittihuvvon, ja dat geavat maid dan mearrádusa bokte leat ásahan lea oassi Norgga girku geatnegasvuođas dasa mii guoská sámegiela fuolaheapmái. Departemeanta orro eaktudeamin ahte dan geavada maid daid mearrádusaid bokte leat ásahan, galgá joatkit viidáseappot. Ja go bargoaddiovddasvástádusa dál leat sirdán bismagodderáđiide, de lea departemeanta signaliseren ahte ovddasvástádus fievrredit dan viidáseappot gullá dál Norgga girku iežas orgánaide.</p>
<p><em type="bold">4.3.2 Álbmotrievttálaš mearrádusat  </em></p>
<p>Álgoálbmotriekti lea kollektiivvalaš olmmošvuoigatvuođaid birra, ja čuovvu álbmotrievttálaš mearrádusaid mat leat erenoamáš guoskivaččat Norgga girku bargguin sámi girkoeallima ja álgoálbmotgažaldagaid oktavuođas.</p>
<p>Mánáidkonvenšuvnnas, maid olmmošvuoigatvuohtalága bokte leat ovttastahttán Norgga láhkii, lea sámiide mearkkašupmi dasgo dat dadjá ahte mánáin geat gullet unnitlohkui dahje álgoálbmogiidda ii galgga biehttalit rievtti beassat searválaga eará mieldelahtuiguin iežas  joavkkus <span type="quote">”eallit iežaset kultuvrra mielde, dovddastit iežaset oskkoldaga ja eallit dan mielde, dahje atnit iežaset giela”</span> (artihkkal 30).</p>
<p>ON konvenšuvdna siviila ja politihkalaš vuoigatvuođaid birra (SP) dadjá ahte stáhtain gos leat</p>
<p>čearddalaš, oskkoldat dahje politihkalaš unnitlogut, ii galgga sis geat gullet dakkár</p>
<p>joavkkuide, váldit eret vuoigatvuođa beassat iežas joavkku mieldelahtuiguin eallit iežas kultuvrra vieruid mielde, dahje dovddastit ja eallit iežas oskku mielde, dahje atnit iežaset giela (artihkkal 27). Álgoálbmot stáhtusa olis lea sámiid ektui dábálaš dulkot ahte mearrádus maid fátmmasta materiálalaš eavttuid sámiid oppalaš kultuvrabargguin, maiddái nugohčoduvvon sámi kultuvrra luondduvuođus. Stáhtaid geatnegasvuohta lea sihkkarastit unniloguid olggobeale billistemiid vuostá, ahte ovdamearkkadihte eará almmolaš ásahusat ja priváhta beroštumit eai daga dan. SP artihkkal 1 bokte lea buot álbmogiin iešmearridanvuoigatvuohta.   Maŋemus jagiid leat ON-orgánat deattuhan ahte dat vuoigatvuohta maid gullá álgoálbmogiidda. SP lea olmmošvuoigatvuođalága bokte ovttastahttojuvvon norgga láhkii ja vuostálasvuođaid oktavuođas lea dan lága mielde konvenšuvnnas eanet deaddu go eará norgga láhkamearrádusain.</p>
<p>ILO-konvenšuvdna nr 169 álgoálbmogiid ja čearddalaš álbmogiid hárrái iešmearrideaddji riikkain ásaha unnimusmeari dásiid álgoálbmogiid vuoigatvuođaid suodjalusas ja Norga lea dan dohkkehan (1989). Konvenšuvnna váldojurdda lea álgoálbmogiid riekti gáhttet ja ovdánahttit viidáseappot iežas kultuvrra, ja eiseválddiid geatnegasvuohta lea mearridit doaibmabijuid doarjjan dan bargui. Konvenšuvnnas leat mearrádusat álgoálbmogiid rievtti birra beassat mearridit iežaset ekonomalaš, sosiála ja kultuvrralaš ovdáneami, oahppat iežaset giela geavahit ja ásahit alcceseaset ásahusaid maid bokte sáhttet ovddastit iežaset eiseválddiid ek</p>
<p>ON-julggaštus álgoálbmotvuoigatvuođaid birra maid ON generálčoahkkin mearridii jagis 2007, mearrida álgoálbmotvuoigatvuođaid universiella unnimusmeari dásiid. Álgoálbmogiid iešmearridanvuoigatvuohta lea guovddážis, ja julggaštusa sisdoalus leat mearrádusat mat gusket eatnamiidda, čáziide ja resurssaide, kultuvrii, oskkoldahkii, oahpahussii, dearvvašvuhtii, iežaset ásahusaide jnv. Prinsihpalaččat eai ásahuvvo ođđa vuoigatvuođat ovddeš ON-konvenšuvnnaid ektui, muhto julggaštus dadjá čielgasit movt dakkár vuoigatvuođaid galgá čađahit <em type="italic">álgoálbmogiid ektui</em> ja vuhtiiváldit sin sierranas dili.  Álgoálbmotjulggaštus ovddasta dáinna dan maŋemus álbmotrievttálaš ovdáneami álgoálbmogiid vuoigatvuođaid suodjaleamis, ja lea riikkaidgaskasaš álgoálbmotrievtti eanemus čohkkejeaddji ovdanbuktin. Julggaštus dadjá earret eará:  </p>
<p>Indigenous peoples and individuals are free and equal to all other peoples and individuals and have the right to be free from any kind of discrimination, in exercise of their rights, in particular that based on their indigenous origin. (2. artihkkal)</p>
<p>ON álgoálbmotjulggaštusas ii leat juridihkalaš čadni fápmu, muhto geatnegahttá stáhtaid politihkalaččat ja morálalaččat.</p>
<p><em type="bold">4.4 Ráđđehusa sámepolitihka čanastagat  </em></p>
<p><em type="italic">St.d.dieđ. nr 28 (2007-2008) Sámepolitihkka, </em>oaččui nanu doarjaga Stuoradikkis, ja ráđđehus </p>
<p>attii oppalaš čanastemiid buot almmolaš ásahusaide fuolahit sámegiela ja kultuvrra, ja eanet sierra čanastagaid iešguđetge servodatsurggiide. Stuoradiggedieđáhusas lea sierra kapihtal sámi kultuvrra birra Norgga girkus. Das čujuhit Norgga girku sierranas ovddasvástádussii sámi girkoeallima ovddas, ja ahte <span type="quote">”et overordnet hensyn i varetakelsen av samisk kirkeliv i Den norske kirke er at det må utvikles i pakt med samisk selvforståelse og samiske tradisjoner”</span> (s 178).</p>
<p>Stuoradiggedieđáhus bidjá vuođđun dan ahte sámiid riekti ovdánahttit iežaset giela, iežaset kultuvrra ja iežaset servodateallima ii leat priváhta ášši, dannego dat gullá<em type="italic"> almmolašvuhtii</em> (s. 69).  </p>
<p>Det hviler […] et stort ansvar på offentlige virksomheter på alle nivåer når det gjelder å ivareta samiske hensyn i sin virksomhet. Det innebærer at det må tas hensyn til samiskspråklige brukere av tjenestene, og det innebærer at virksomheten må ha tilstrekkelig samisk kulturkompetanse til å vite hvordan eget tjenestetilbud skal innrettes for å ivareta samiske brukere av ulike tjenester og tilbud på en god og likeverdig måte.</p>
<p>Alle offentlige organ har ansvar for å ivareta samepolitiske hensyn i utøvelsen av sin virksomhet. Omfanget av dette ansvaret vil variere fra virksomhet til virksomhet, men alle må ha et bevisst forhold til at disse hensyn skal ivaretas. Det krever systematisk og planmessig tilnærming som må bygge på et kunnskapsgrunnlag om samiske forhold av betydning for egen virksomhet (s 70).</p>
<p>Ráđđehusa Stuoradiggedieđáhusa čanastagat vástidit Norgga girku iežas áigumušaide dán suorggis. <em type="italic">Sámi girkoeallima strategalaš plána</em> sáhttá danne ipmirdit Norgga girku bargun </p>
<p>čuovvolit daid čanastagaid stuoradiggedieđáhusas.</p>
<p>Ráđđehus čuovvolii stuoradiggedieđáhusa ja ovddidii jagis 2009 <em type="italic">Sámegielaid doaibmaplána</em>. Dat čájeha ahte ráđđehusa váldovuoruhansuorgi lea guhkesáigásaš bargu sihkkarastit ealli sámegielaid (lullisámegiella, julevsámegiella ja davvisámegiella). Doaibmaplána váldosurggiid leat čatnan čuovvovaš čoavddasániide: (1) <span type="quote">”Oahppat”</span>: ulbmillaš sámegielaoahpahus, <span type="quote">”Geavahit”</span>: eanedit sámegiela geavaheami nu olu almmolaš arenain go vejolaš, ja (3) <span type="quote">”Oaidnit”</span>: Oainnusmahttit sámegiela geavaheami almmolaččat báikkiin. <em type="italic">Sámi </em></p>
<p><em type="italic">girkoeallima strategalaš plána </em>sáhttá relateret buot golbma váldosurggiide <em type="italic">Sámegielaid doaibmaplánas. </em> </p>
<p><em type="bold">4.5  Fátmmasteapmi unnitlogupolitihkalaš vuođđoprinsihppan   </em></p>
<p>Dát plána bidjá fátmmasteami vuođđun unnitlogupolitihkalaš prinsihppan Norgga girku sámi girkoeallima bargguin.</p>
<p>Segregeren ja integreren leat historjjálaččat leamaš guokte unnitlogupolitihkalaš váldolahkoneami. Segregeren mearkkaša ahte unnitlogu galgá sirret ja doalahit dan eret eanetloguservodagas, ja integreren fas nuppeguvlui, namalassii ahte geahččalit unnitlogu searvvahit eanetloguservodahkii. Vaikko segregeren ja integreren ovddastitge áibbas guovttelágan unnitlogupolitihkalaš strategiijaid, de lea dain oktasaš ideologalaš vuolggasadji. Goappešat lahkonemiid servodatnorbma lea <em type="italic">homogenitehta</em> dahje <em type="italic">ovttaláhkásašvuohta</em>, ja seamma unnán gierdilvuohta earáláganvuhtii ja girjáivuhtii. Segregeren dáhpáhuvvá go muhtimat orrot spiehkasteamin ovttaláhkásašvuođa norpmas, ja geaid danne geahččalit sirret eret servodagas. Integreren dáhpáhuvvá go muhtimat orrot spiehkasteamin das mii lea servodatnorbma. Das galgá dattege<span type="quote">”apmasiid”</span> assimileret eanetloguservodahkii, ja dahkat sin eanetlogu lágážin. Dáruiduhttinpolitihkka lei nappo integrerenpolitihka lágaš.  </p>
<p>Goalmmát vejolašvuohta, mii vuhtiiváldá álgoálbmotrievttálaš jurddašeami, lea inkluderen dahje <em type="italic">fátmmasteapmi</em>. Fátmmasteami vuolggasadji lea áibbas nuppelágan go dat mii segregeremis ja integreremis lea, dannego dat mieđiha ahte girjáivuohta gávdno, ja eaktuda </p>
<p><em type="italic">earaláganvuođa</em> dahje <em type="italic">girjáivuođa </em>servodatnorbman. Dat diktá nappo olbmuid oasálastit </p>
<p>servodaga oktasaš eallimis almmá sihtamis sin čiehkat iežaset iešlági ja earáláganvuođa.</p>
<p>Norgga girkui lea dat diehttelaš vuolggasadji ahte Norgga stáhta lea vuođđuduvvon guovtti álbmoga eatnamiidda, sápmelaččaid ja dáččaid, ja sámit leat Norgga álgoálbmot. Danne eaktuda <em type="italic">Sámi girkoeallima strategalaš plána</em> ahte fátmmasteapmi lea vuođđoprinsihppa sámiid oasálastimis Norgga girkus. Sámiide lea, sámiid álgoálbmot stáhusa olis, riekti čáhkket saji ja duohta vejolašvuođa oasálastit Norgga girkus iežaset iešlágiin. Sámi girkoeallima ii galgga segregeret Norgga girkus, ja gáržžidit dan muhtin sámi-girkolaš enklavan girkus. Sámi girkoeallima ii galgga integreret ge, ja hábmet ja dahkat dan eanetlogugirku <span type="quote">”váldonorbman”</span>. Sámi girkoeallima galgá baicce <em type="italic">fátmmastit</em>, čáhkkehit dasa saji oasálastit iežas earáláganvuođain dárbbašlaš ja ovttaárvosaš oassin Norgga girkus.  </p>
<p>Dan maŋemusa ii galgga ipmirdit dan beale ákkastallamin ahte Norgga girkus ii leat maid  dárbu ásahit sierra sámi arenaid. Jus unnitlohkui galgá sihkkarastit duohta oasálastima, de lea maid muhtomin dárbu ásahit iežas arenaid. Dakkár arenaid ulbmil ii dattege leat ovddidit segregerema, muhto fátmmasteami, namalassii duohta oasálastima girkus iežas iešlágiin.</p>
<p><em type="bold">4.6 Soabahus vuođđogeahččanguovlun  </em></p>
<p>GČ áššis 13/97 ásahii Girkočoahkkin soabadangeahččanguovllu Norgga girku barggus sámi girkoeallimiin ja sámi álbmogiin. Dat ahte girku lei leamaš mielde dáruiduhttinpolitihkas ja dáhttu álggahit ođđa boahtteáiggi lei guovddážis Girkočoahkkima mearrádusas: ”Girkočoahkkin dovddasta ahte eiseválddiid dáruiduhttinpolitihkka ja Norgga girku rolla dan oktavuođas lea mielddisbuktán badjelduolbmama sámi álbmoga vuostá. Girkočoahkkin áigu bargat dan ovdii ahte dat boasttuvuohta ii galgga šat jotkkojuvvot.” Girkočoahkkin lea dan rájes deattuhan soabahan</p>
<p>Norgga girku ságastallan- ja soabadanbargguid ii galgga unnidit dušše eaŋkildoaibmabijuide, muhto daid galgá geahččat ollislaš geahččanguovllu mas ságastallan- ja soabadeapmi relaterejuvvo buot beliide Norgga girku bargguin sámiide guoskivaš áššiin. Dallego GČ áššis 7/06 bivddii ráhkadit plána ovddidit sámi girkoeallima, de bijai komitea dákkár jurddašeami vuođđun:</p>
<p>Komitea deattuha ahte vuoiggalašvuođa- ja soabadanbarggut girkus gáibidit dáhtu  vuoruhit resurssaid, dárbbu mielde velá guhkitáigge ge. Girku ferte vuoruhit sámi girkoeallima vai boasttuvuohta sámiálbmoga vuostá ii jotkojuvvo. Dat lea maid girku ollisvuhtii buoremus.</p>
<p><em type="italic">Sámi girkoeallima strategiijaplána</em> bidjá danne vuođđun <em type="italic">struktuvrralaš geahččanguovllu </em> </p>
<p>girku ságastallan- ja soabadanbargui ja deháleamos das galgá leat ráhkadit rámmaid, oktavuođaid ja struktuvrraid mat doibmet soabadussan ja ovddidit ovttaárvosaš oasálastima. Dáruiduhttin lea struktuvrralaččat dahkan sámi álbmoga oaidnemeahttumin ja dat eallá viidáseappot jus dan ii dihtomielalaččat rievdat. Dat lea hástalus mii eaktuda historjjálaš diđolažžan dahkama buot beliin, ja čielga dáhtu ásahit ođđa struktuvrraid maid bokte lea vejolaš dahket ođđa boahtteáiggi. Norgga girku lea lávken dehálaš lávkkiid dan guvlui, ja dan mannolat jotkojuvvo vuordimis viidáseappot.</p>
<p><em type="italic">Sámi girkoeallima strategalaš plána</em> eaktuda soabadandimenšuvnna rastideaddji </p>
<p>oassegeahččanguovlun dan doaibmabijuid govdodagas maid dán plánas evttohit. Unnit soabadan- ja ságastallanprošeavttaid meannudit sierra kapihttalis (5.10).</p>
<p><em type="bold">4.7 Teologalaš geahččanguovllut   </em></p>
<p>Norgga girku evangelialaš lutherlaš oahppa lea diehttelas vuolggasadji ja eaktu sámi girkoeallima bargguin Norgga girkus. Vuolábealde leat hábmen muhtin teologalaš geahččanguovlluid mat jáhkkimis leat áššáiguoskivaččat Norgga girku bargguin sámi girkoeallimiin ja álgoálbmotgažaldagaiguin.</p>
<p>Plána čuoggás 3.5.1 lea juo álgu muhtin teologalaš mearrádusaide sámi girkoeallimis. Dat vuolggasadji lea <em type="italic">Sámi girkoeallima strategalaš plána</em> vuođđu čuovvovaš sámi girkoeallima ekklesiologalaš mearrádussii (ekklesiologiija = girkoipmárdus):  </p>
<p><em type="italic"> Norgga girku sámi girkoeallin ovdanboahtá doppe gos sámit Norgga girku rámmaid </em></p>
<p><em type="italic">siskkobealde, oassin sámi álbmogis ja nanusmahttojuvvon Sánis ja sakramenttain, oasálastet Ipmila máilmmiviidosaš girkus iežaset vástádusain evangeliumii. </em></p>
<p>Dat sátnádeapmi dávista Augsburgalaš dovddastussii (CA) artihkkalis VII Girku birra, mii dadjá ahte (1) girku lea okta ja máilmmiviidosaš, ahte (2) girku ásahuvvo evangeliuma ja sakramenttaid bokte, ja (3) addá saji iešguđetlágan olmmošlaš árbevieruide, dábiide ja meanuide.</p>
<p>Seammaládje oahpahit sii ahte girku bissu álo oktan bassi girkun. Muhto girku lea bassiolbmuid searvevuohta, doppe gos evangelium oahpahuvvo buhttásit ja sakramenttat adnojit riekta. Duohta oktavuohta girkus lea go das lea ovttaoaivilvuohta evangeliuma oahpa ja sakramenttaid rievttuid atnima birra. Muhto ii buot báikkiin leat dárbbašlaš atnit ovttalágan olmmošlaš mearriduvvon árbevieruid dahje dábiid dahje meanuid. Bávlos cealká: ”Okta osku, okta gásta, okta Ipmil ja buohkaid Áhčči jnv.” (CA VII Girku birra)</p>
<p>Maŋŋil dán sámi girkoeallima ekklesiologalaš mearrádusa, geažuhit dasto vel muhtin geahččanguovlluid mat vuođuštit girkoeallimis <em type="italic">sámivuođa</em> fuolaheami, ja álgoálbmotgažaldagaid, viidát ipmárdusas.  </p>
<p>Buot olbmot leat sivdniduvvon <em type="italic">Ipmila govas </em>(1 Mos 1,27). Sivdnádusteologalaš geahččanbealis vuođušta dat ahte buot olbmuin lea nohkameahttun árvu. Olbmuid árvvu ja dohkálašvuođa vásiheamit leat dattege lahka čadnojuvvon konkrehta searvev<em type="italic"> </em></p>
<p><em type="italic">Inkarnašuvdna, </em>dat ahte Ipmil šattai olmmožin (oažžin/biergun, lat <em type="italic">inkarnatio)</em> ja ássagođii </p>
<p>min luhtte (Joh 1,14), duođašta sivdnádusa vuđolaš árbbi. Ahte Ipmil šaddá olmmožin, čájeha oktanaga sivdnádusa bestojumi dárbbu, ja dan návcca ahte sáhttit Ipmila lagasvuođain devdojuvvot. Inkarnašuvdna dahká dáinna šaldi vuosttaš ja nuppi oskkuartihkkala gaskii. Inkarnašuvdna čájeha midjiide ahte Ipmil ii deaivvat minguin min duohtavuođa olggobealde, muhto <span type="quote">”ássagoahtá”</span> das.  `Báikkálaš heivehus`, dat ahte kristtalašvuohta gávdná iešguđetlágan kultuvrralaš ovdanbuktimiid báikkis báikái, kultuvrras kultuvrii, lea danne lunddolaš inkarnašuvdnaoskku mielde.</p>
<p><em type="italic">Mišuvdnagohččosa </em>sátnádeapmi<span type="quote">”Vulget dan dihtii ja dahket buot álbmogiid máhttájeaddjin”</span> </p>
<p>(Matt 28, 19) muitala ahte evangelium lea addojuvvon buot álbmogiidda, ja ahte buot álbmogiin lea dan dihte vuoigatlaš sadji girkus. Ođđa testamenttas lea eatnigielas ja gielalaš eatnatvuođas mávssolaš árvu ja dat čatná dan Bassi Vuigŋii ja girku identitehtii, gč. lohkosa</p>
<p><em type="italic">hellodatoavddu</em> birra (Apd 2). Hellodatoavddu teavsttas báhcá dávjá dajakeahttá dat oassi mii </p>
<p>čájeha ahte gielalaš eatnatvuohta lea álggu rájes juo leamaš oassi girku identitehtas.</p>
<p>Teaksta hellodatoavddu birra lea <span type="quote">”vuostemuitalus”</span> Babela moivvi tekstii (1 Mos 11). Go geahččá Babela moivvi hellodatoavddu ektui, de ii leat hellodatoavddu boađus dat ahte olbmot fas ipmirdišgohtet dan seamma giela. Lea baicce nuppeládje: <span type="quote">”buot álbmogat”</span> ovddošit go dál besse gullat Ipmila stuora daguid birra iežaset gillii. Hellodatoavdu duođašta danne ahte Vuoiŋŋa eatnigiela nannen lea vuđolaš.</p>
<p>Biibbala maŋemus girjjis, Johanasa almmustusas, gullet gielat almmálaš máidnunlávlumii Ipmila truvnno ovddas. Dat muitala joavkku birra maid ii oktage sáhttán lohkat, buot álbmogiin ja čearddain, sogain ja gielain (Alm 7,9). Nappo muitala Biibbal ahte buot gielat ja álbmogat gullet dan <em type="italic">almmálaš liturgiijai</em>.  </p>
<p>Lea maid áššáiguoskivaš namuhit ahte Biibbala, sálmmaid ja liturgiijaid jorgaleapmi álbmoga iežas gillii lea mávssolaš lutherlaš árbi.</p>
<p>Ođđa testamenttas gullat daid kultuvrralaš válljejumiid birra mat čuožžiledje go girku rievddai juvddálaš lihkadusas ja maiddái fátmmastii olbmuid geain lei eará čearddalaš, kultuvrralaš ja oskkoldat duogáš (gč. omd. Apd 10). Dat leat sullii seammalágan áššit go dat maid mišuvdna lea daid maŋemus čuđiid jagiid dahkan go leat evangeliuma ovdanbuktán dego dakkárin maid sáhttá oamastit dušše oarjemáilmmi kultuvraovdanbuktimiid ja árvvuid bokte.</p>
<p>Guovddáš gažaldat <em type="italic">álgogirku kultuvračuolbmačilgehusain</em> lei ahte galge go sii geat eai lean juvddálaččat čuovvut juvddálaš lága ja geavada jus galge eallit kristtalažžan, ovdamearkkadihte birračuhppojuvvot ja čuovvut juvddálaš buhtisvuođanjuolggadusaid (gč. omd. Apd 15). Bávlosa oaidnu lei ahte báhkinat (Ođđa testameanttas sátni <span type="quote">“báhkin”</span> mearkkaša olmmoš gii ii leat juvddálaš) geat ledje dahkan jorgalusa  eai dárbbašan čuovvut daid juvddálaš vieruid dákko. Son vuođušta dan dainna ahte oskkus Kristusii leat mii buohkat dássálaga (1 Kor 12,13; Gal 3,28; Kol 3,11). Osku Kristusii addá nappo friddjavuođa eallit kristtalažžan iežas kultuvrras. Das ii leat sáhka dohkkeheamis buotlágan kultuvrralaš ovdanbuktimiid almmá moaittikeahttá, muhto friddjavuohta atnit buot mii su kultuvrras lea buorre ja árvvolaš (Fil 4,8). </p>
<p>Ođđa testamentta guovddáš sáhka lea <em type="italic">soabadus</em>. Dat lea ovddemustá dan dárbbašlaš soabadusa birra mii lea Ipmila ja olbmuid gaskkas, ja maid Kristu<span type="quote">“son [Kristus] dagai goappašagaid [báhkiniid ja juvddálaččaid] oktan ja gaikkodii vašálašvuođa muvrra mii earuhii sin”</span> (Ef 2, 14), de geažuha <span type="quote">“muvra mii earuhii”</span> jáhkkimis dan muvrra birra mii lei Jerusalema tempela  ovdašilju ja Bassivuođa gaskkas. Dat muvra earuhii báhkiniid ja juvddálaččaid. Ledje dušše juvddálaš olmmáiolbmot geat besse mannat dan sisa mii lei Bassi. Bálvos orro oaivvildeamin ahte dat muvra lea govastat olbmuidgaskasaš <span type="quote">”vašis”</span>. Dat muvra gaikkoduvvo dál vuoiŋŋalaš ipmárdusas dan ođđa vuoiŋŋalaš tempelis (Ef 2,21 ja čuovvovaš) mii Kristusis huksejuvvo: ”Ovtta rupmašis son soabahii dan guoktá Ipmiliin go son jámii ruossa alde ja nu gottii vašálašvuođa (Ef 2,16).    </p>
<p>Soabahus maid Jesus buktá, dovddiidahttá maid boasttuvuođaid mat leat dahkkojuvvon, ja dáhtu ohcat olbmuidgaskasaš soabahusa ja vuoiggálašvuođa ođđa daguid bokte (Luk 19,8-9). Soabadusmannolat girku ja sámiid gaskkas maid leat 4.6 čuoggás namuhan, sáhttá ipmirdit dakkár olbmuidgaskasaš soabahusdahkun.</p>
<p>Rávkojupmi atnit <em type="italic">rievtti ja vuoiggálašvuođa</em> olbmuidgaskasaččat lea mávssolaš biibballaš jurdda. Dan geahččanguovllu oaidnit čielgasit boarestestamenttalaš profehtaid árbevierus (gč. Jes 58,6-8; Am 5,12), ja dat joatká evangeliuma duođaštusain Jesusa birra (Luk 1,47-55; 4,1819). Biibbal govvida Ipmila dakkárin gii atná liige ovddasmorraša sordojuvvon olbmuin ja sis geat leat rašit servodagas. Dat boktá girku bargat sosiálalaš gažaldagaiguin. </p>
<p>Biibbal muitala ahte olmmoš lea eatnama muolddas hábmejuvvon nugo buot eará sivdnádusat ge (1 Mos 2,7.19), ja ahte Ipmil lea dahkan lihtu buot dainna maid lea sivdnidan (1 Mos 9,911). Biibbalis lea buot <em type="italic">sivdnádus</em> Ipmila hálddus, dat mii gullá sivdnideapmái ja bestojupmái. Kristusa soabahus fátmmasta buot sivdnádusa (Kol 1,20.23), buot sivdnádus áibbaša lonástusa beaivái (Rom 8,19-22), ja juohke sivdnádus lea searvan dan kosmalaš  máidnunlávlumii Lábbái (Alm 5,13). Dakkár motiivvat dávistit álgoálbmogiid vuoiŋŋalaš árbevieruide, maiddái sámi kristtalašvuođa árbevieruide.  </p>
<p><em type="bold">5. DOAIBMAOASSI </em></p>
<p><em type="bold">5.1. Báikkálaš girku vuolggasadjin </em></p>
<p>Sámi girkoeallima oaidnit vuosttažettiin báikkálaččat. Bajábealde leat čujuhan <span type="quote">”oasálastiide”</span> geat leat eanemus guovddážis sámi girkoeallima báikkálaš dásis (gč. čuoggáid 3.3.3-3.3.6). Sámi girkoeallin lea maid áigeguovdilis hástalus searvegottiide miehtá sámi ássanguovllu mii fátmmasta olu eanet searvegottiid Norgga girkus. Sámi girkoeallin lea prinsihpalaččat maid juohke sajis Norgga girkus gos sámit oasálastet girkoeallimis. Báikkálaš girkus leage danne stuora ovddasvástádus fátmmastit sámi girkoeallima.</p>
<p>Dárbu sámi girkostatistihkkii  Dán rádjái eai leat vel ráhkadan statistihka sámi girkoeallimis. Sámi girkoráđđi ja Girkoráđđi leat hálddahuslaččat geahččalan ovddidit sámi gažaldagaid girkolaš jahkestatistihka skovvái, muhto dainna eai leat lihkostuvvan. Departemeantta 2011juolludanreivves bismagodderáđiide  leat bivdán bismagodderáđiid Davvi-Hålogalánddas, Lulli-Hålogalánddas ja Nidarosas čállit sierra sámi girkoeallima birra iežaset jahkeraporttain, ja lasihit dasa áššáiguoskevaš   statistihka. Sámi girkoráđđi lea ášši birra ovddidan jearaldaga stiftadirektevrraide  namuhuvvon bismagottiin, vai lea vejolaš ovttastuhttit statistihka bismagottiid rájiid rastá, dan ollislaš dárbbus mii Norgga girkus lea sámi girkoeallima stivrendieđuide. Dieđuidindikáhtoraid mearridedje 2010 loahpageahčen, ja dieđuid čohkken álgá ođđajagimánu 1. beaivvi 2011.</p>
<p type="listitem"> Norgga girkui lea dehálaš oažžut stivrendieđuid go galgá bargat sámi girkoeallimiin,</p>
<p>ja dat eaktuda čuovvolit barggu ráhkadit relevánta statistihka Norgga girku sámi girkoeallimis.</p>
<p>Soames geahččanguovllut sámi báikkálaš girkoeallimis   Báikkálaččat eallá sámi girkoeallin máŋgga sajis ain dan dilis ahte leago dat dohkkehuvvon vai ii, oidnoma ja oaidnemeahttunvuođa gaskkas. Girkolanjas leat dievva govastagat, ja dat mii dan lanjas oainnusmahttojuvvo addá árvvu báikkálaš servodahkii. Dan dihte lea báikkálaš girkus ovddasvástádus das guđeládje dat latnja hálddašuvvo. Báikkálaš girkus lea buorit vejolašvuođat dohkkehit sámi gullevašvuođa, muhto maiddái seamma vejolašvuođat dan dahkat oaidnemeahttumin ja doalahit dan olggobealde.</p>
<p>Sámi eanetloguguovlluid searvegottiin Sis-Finnmárkkus lea sámegiella, sámi gáktevierru ja sámi sálbmalávlun árbevierru. Danne lea báikkálaš girku oallugiidda diehttelas sámi arena. Báikkálaš girku lea sin <span type="quote">”iežaset girku”</span> ja searvegoddi lea <span type="quote">”sámi searvegoddi”</span>. Dat mearkkaša maid ahte olbmuin leat vuordámušat sámivuođa fuolaheamis girkolanjas.</p>
<p>Sámi unnitloguguovlluin (davvin lulás) lea dat dovdu dávjá hui earálágan. Sii leat dovdan girku dáru arenan, maid báikkálaš servodaga dáru eanetlohku lea mearridan ja maid dáru eiseválddit hálddašit. Dat lea dávjá dahkan<em type="italic"> sámi oaidnemeahttunvuođa</em> girkus. Dáruiduhttima stigmatiserema dihte leat dasalassin máŋga buolvva sámit <span type="quote">“válljen”</span> doalahit iežaset oaidnemeahttumin dakkár guovlluin vai birgejit.  </p>
<p>Maŋemus logi jagi sámi kultuvrra ja identitehta ealáskahttin, ja sámivuođa morraneapmi dáhpáhuvvá dál guovlluin gos dat ovdal lea leamaš čihkosis. Dat oidno dávjá das go eaŋkilolbmot cogget gávtti, háliidit oahppat giela jnv. Eará háviid dáhpáhuvvet sámi identifikašuvdna- ja identitehtamannolagat almmá dakkár oinnolaš vugiiguin, nugo ovdamearkkadihte gáktegeavaheapmi. Danne ferte leat várrogas konkluderet ahte báikkálaš álbmogis ii leat sámi gullevašvuohta vaikko dat ii leatge nu oidnosis. Muhtin guovlluin sáhttet ovdamearkkadihte leastadiánalaš čoakkalmasat leat sámi gullevašvuođa arenat.</p>
<p>Girku lea almmolaš arena gos sáhttá sámi gullevašvuođa atnit árvvus ja dan oainnusmahttit. Oallut nuoraide lea ovdamearkkadihte konfirmašuvdna dehálaš vuogasvuohta čájehit iežas sámi identitehta. Eará vejolašvuođat gos sáhttá olbmuid sámi gullevašvuođa fátmmastit ja mas sáhttá leat stuora mearkkašupmi, lea gástta, vihaheami, hávdádeami dahje Sámi álbmotbeaivvi oktavuođas. Oallugat leat juste dakkár oktavuođain vuosttaš geardde coggan gávtti. Eará dehálaš arenat gos báikkálaš girku sáhttá fátmmastit sámivuođa lea oskkuoahpahusas, skuvlaipmilbálvalusain, ruovttuin galledeamis, eahkedaččain ja rohkosboddufálaldagain boarrásiidsiiddain. Sámi girkoeallima fátmmasteapmi lea relevánta buot dáin oktavuođain sihke giela, musihkkaovdanbuktima, kultuvrralaš govastagaid ja báikkálaččat heivehuvvon árbevieruid bokte.</p>
<p>Báikkálaš girku dárbbaša dahkat diđolažžan dan movt dainna galgá dahkat. Doaibmá go girkolatnja ja dat iešguđet doaibmasuorggit (ipmilbálvaluseallin, oskkuoahpahus, diakoniija ja girkomusihkka) arenan oainnusmahttit sámivuođa báikkálaš servodagas, vai dahket go dat dan oaidnemeahttumin? Sámi guovlluin, ja Norgga girkus oppalaččat, ferte leat mihttu oainnusmahttit sámivuođa lunddolaččat báikkálaš girkoeallimis, ja ásahit oadjebas saji sámi oasálastimii girkus sámi iešlági mielde.</p>
<p type="listitem"> Searvegodderáđđi ja girkolaš bargit bivdojuvvojit váldit sierra ovddasvástádusa</p>
<p>fátmmastit sámi girkoeallima ipmilbálvaluseallimis ja eará girkolaš doaimmain daid</p>
<p>čanastagaiguin maid plána addá girku iešguđetge doaibmasurggiin.</p>
<p><em type="bold">5.2. Sámegiela- ja kultuvragelbbolašvuođa dárbbut   </em></p>
<p>Okta hástaleaddji bealli sámi girkoeallima bargguin Norgga girkus lea man doarvái lihkostuvvá sihkkarastit sámi giella- ja kultuvragelbbolašvuođa girkolaš bargiid gaskkas. Dás lea áššáiguoskivaš čujuhit <em type="italic">St.dieđ.nr 28 (2007-2008 Sámepolitihkka</em>: ”I tillegg til kirkefaglig kompetanse, er behovet for kompetanse i samisk språk og kultur nødvendig for de fleste kirkelige stillinger i samiske områder. Dette gjelder alle nivåer i kirken […]. (s 181) </p>
<p>Lassin báikkálaš geahččanguovllu čielga dárbbuide (gč 5.1), de lea dehálaš atnit diđolažžan dan ahte báikkálaš bargit geain lea sámi giella- ja kultuvragelbbolašvuohta (oktan báhpaiguin) barget maiddái ovdánahttinbargguid našovnnalaš dásis biibbaljorgalemiin, sálbma- ja liturgiijabargguiguin, dahje materiála- ja fágaovdánemiin. Dat ii leat erenoamáš sámi girkoeallimis, erohus lea ahte das leat arvat unnit resursaolbmot geat sáhttet dakkár bargguid bargat. Guovddášgirkolaš ovdánahttinbarggut leat danne sorjevaččat das ahte gávdnojitgo báikkálaš dásis gelbbolaš bargit. Danne ferte girku sámegiela- ja kultuvragelbbolašvuođa nannema girkolaš bargiid gaskkas geahččat sihke <em type="italic">báikkálaš girku</em> ja <em type="italic">ollisgirkolaš</em> geahččanguovlluin ja bidjat buot girku dárbbuid vuođđun.  </p>
<p>Lea dehálaš mihttu rekrutteret eanet olbmuid geain lea giella- ja/dahje kultuvragelbbolašvuohta girkolaš oahpahussii ja bálvalussii. Dan barggu ferte dahkat guhkitáiggi rekrutterengeahččanguovllus (geahča sierra oassekapihttala rekrutterema birra).</p>
<p>Jus Norgga girku galgá daid lagamus logi jagiid sihkkarastit doarvái girkolaš bálvalusaid sámegillii, de šaddá goitge dehálaš váldit duohtan dan dárbbu mii lea ulbmillaš doaibmabijuide go galgá hukset giella- ja kultuvragelbbolašvuođa girkolaš bargiid gaskkas.</p>
<p type="listitem"> <em type="italic">Fásta heivehuvvon oahpahusfálaldagat sámegielas ja sámi kultuvragelbbolašvuođas </em></p>
<p><em type="italic">báhpaide ja eará girkolaš bargiide. </em>Vurdojuvvo ahte Davvi-Hålogalándda, Lulli</p>
<p>Hålogalándda ja Nidarosa bismagodderáđit láhčet oahpahusa davvisámegillii, julevsámegillii ja lullisámegillii ovttas eará áigeguovdilis oahpahusásahusaiguin. Dakkár kurssat berrejit maid sisttisdoallat heivvolaš kultuvragelbbolašvuođa ja máhtu relevánta sámigirkolaš árbevieruin. Sámegiela hálddašanguovllu áiddovirgáduvvon báhpain lea geatnegasvuohta váldit giellakurssa muhtin áiggi maŋŋil virgádeami. Oktasašráđit berrejit láhčit dan seamma diakonaide, katekehtaide ja girkomusihkkáriidda. Maiddái girkolaš bargit olggobealde sámegiela hálddašanguovllu berrejit oažžut vejolašvuođa oasálastit dakkár kurssain dalle go lea vejolaš. Bismagottiid sámegieloahpahusa liigegolut gullet dan ovddasvástádussii mii našonálagirkolaš dásis lea lullisámi, julevsámi ja davvisámi gielaid ovddas, ja danne lea lunddolaš ohcat čovdosiid ráđđálagaid departemeanttain.  <em type="italic"> </em></p>
<p type="listitem"> <em type="italic">Ovdánahttit ja fállat álgokurssaid sámi girkoeallima birra mas čalmmustahttet guoskivaš </em></p>
<p><em type="italic">osiid kultuvrras ja árbevierus. </em> </p>
<p type="listitem"> <em type="italic">Sámi girkodulkkaide berre ásahit oahpahusfálaldaga </em>mii sáhttá rekrutteret ja nannet </p>
<p>girkodulkabálvalusa sihke fágalaččat ja dan stáhtusa. Dan berre álggos ovdánahttit daid dárbbuid mielde mat leat davvisámi guovllus. <em type="bold"> </em> </p>
<p type="listitem"> Girkolaš profešuvdnaoahpuin berre leat unnimusmearri sámi gielas ja kultuvramáhtus.</p>
<p type="listitem"> Hálddašanguovllu oskkuoahpahusbargiid, katekehtaid ja diakonaid virgáibidjamii lea</p>
<p>dárbu ráhkadit dakkár plánejuvvon vuogi mii deattuha sámegiela ja kultuvrra go galgá vihkkedallat sámegiela- ja kultuvragelbbolašvuođa ja sierranas fágamáhtuid gaskkas, ja mii addá v</p>
<p type="listitem"> Lea dárbu árvvoštallat galgá go sámegielagiidda láhčit molssaeaktu oahpu katekehta-,</p>
<p>diakona- ja báhppabálvalussii (gč. 5.9 čuoggá).</p>
<p><em type="bold">5.3. Sámegiela fuolaheapmi - mihttomearit  </em></p>
<p>Vaikko buot sámit eai humage sámegiela, de lea sámegiela fuolaheapmi dat mii guoddá sámi girkoeallima ja juoga maid Norgga girku áigu sakka vuoruhit. Dás lea sáhka golmma almmolaš sámi gielain – lullisámegiella, julevsámegiella ja davvisámegiella – ja dat lea hástaleaddji sihke gelbbolašvuođa, resurssaid ja organiserema dáfus.</p>
<p>Sámelága giellanjuolggadusat geatnegahttet Norgga girku ja dat lea Norgga girku juridihkalaš rámma sámegiela fuolaheamis. Láhka lea dattege unnimusmeari láhka, ja Norgga girkus lea ovddasvástádus fuolahit sámegiela eanet go dan mii das boahtá ovdan. <em type="italic">Sámi girkoeallima </em></p>
<p><em type="italic">strategalaš plánas</em> ii leat sámeláhka primeara vuolggasadji girku sámegiela fuolaheamis. Dat </p>
<p>lea danne vai čalmmustahttin ii gáržžiduvvo ja vai ii eastat váldimis ovddasvástádusa stuorámus oasis sámi álbmogis.</p>
<p>Plána árvala Norgga girkui sámi giellapolitihka mas leat guokte dási: (1) Vuođđodássi /unnimusmeari dássi fuolahit sámegiela maid prinsihpalaččat sáhttá fuolahit miehtá Norgga girku ja mii galgá gustot sorjakeahttá sámelágas. (2) Okta dássi mii guoská sámelága giellanjuolggadusaid geatnegasvuođaid doahttaleapmái, ja mii erenoamážit guoská sámegiela hálddašanguvlui.</p>
<p><em type="bold">5.3.1. 1. dássi: Sámegiela fuolaheapmi našovnnalaš vuođđodásis   </em></p>
<p>Našovnnalaš unnimusmeari dási sámegiela fuolaheamis sáhttá evttohit čuovvovaš doaibmabijuid ektui:</p>
<p type="listitem"> Váldit jahkásaččat atnui sámi sálmmaid/liturgiijalađđasiid (nugo dávjá dahket eará</p>
<p>gielain) oktii dahje máŋgga geardde.</p>
<p type="listitem"> Čalmmustahttit Sámeálbmot beaivvi (guovvamánu 6. beaivi) juogaládje ipmilbálvalusa</p>
<p>oktavuođas.</p>
<p type="listitem"> Addit fálaldaga sámi 4-jahkásaččaid girjji juohkit.</p>
<p type="listitem"> Addit fálaldaga juohkit Biibbala/Ođđa testamentta/biibbalosiid sámegillii.</p>
<p type="listitem"> Addit fálaldaga lávlut sálmma dahje lohkat liturgiijalađđasiid sámegillii doppe gos sámi</p>
<p>bearaš lea mielde gásttas, konfirmašuvnnas, vihaheamis dahje hávdádeamis.</p>
<p type="listitem"> Addit fálaldaga oahppat dihto sámi osiid konfirmašunáiggis.</p>
<p>Dáid galgá leat vejolaš čađahit álkis doaibmabijuiguin:</p>
<p type="listitem"> Sámegiel sálmmat ja liturgiijaoasit leat gávdnamis sálbmagirjjiin ja liturgiijain miehtá</p>
<p>Norgga girku. (dáhpáhuvvá Ipmilbálvalusođastusa rámmas)</p>
<p type="listitem"> Ásahit neahttaresurssa gos áigeguovdilis sálmmaid ja liturgiijalađđasiid sáhttá gávdnat</p>
<p>teaksta- ja jietnafiilan.</p>
<p type="listitem"> Ásahit báikkálaš rutiinnaid jearrat leago háliidus geavahit sámegiela namuhuvvon</p>
<p>oktavuođain (ahte dat ovdamearkkadihte lea mielde fásta skovis)</p>
<p type="listitem"> Diehtojuohkin sámi ipmilbálvalusaid, girkolaš meanuid, ja eará doaibmabijuid birra sáhttá</p>
<p>viežžat jahkásaš statistihkaid bokte.</p>
<p>Dat mii šaddá divraseamos go galgá dákkár vuođđodási ásahit sámegiela fuolaheapmái Norgga girkus, leat várra neahttaresurssat. Muđui gávdnojit juo buot, dahje leat bargamin oažžut sadjái beroškeahttá das ahte ásahuvvo go dakkár vuođđodássi vai ii.</p>
<p><em type="bold">5.3.2. 2. dássi: Sámegiela fuolaheapmi sámegiela hálddašanguovllus     </em></p>
<p>Sámelága giellamearrádusain leat sierra unnimusmeari njuolggadusat atnit sámegiela hálddahusas, ja oktagaslaš báhppalaš bálvalusaid oktavuođas. Mearrádusaid leat gáržžidan báikkálaš ja guovllulaš dássái <em type="italic">sámegiela hálddašanguovllus</em>. Dat bálvalusat mat geatnegahttet Norgga girku báikkálaččat ja guovllus, bidjet čanastagaid daidda bargguide maid Norgga girku fuolaha guovddášgirkolaš dásis, ovdamearkkadihte liturgiijaid ja sálbmagirjjiid oktavuođas. Sámegiela hálddašanguovllu maŋemus viiddidemiiguin fátmmasta láhka dál sihke davvisámegiela, julevsámegiela ja lullisámegiela.  </p>
<p>Čuovvovaš váldohástalusaid sáhttá čatnat sámelága giellanjuolggadusaid doahttaleapmái:</p>
<p>- Dieđut lága ja daid geatnegasvuođaid birra mat dan čuvvot buot dásiin girkus.  (gč. mielddus 1)  - Lága doahttaleapmi, ja rutiinnat dasa.</p>
<p>- Sámegielbargit geain lea gelbbolašvuohta.  - Dárbbašlaš veahkkeneavvut sámegillii.</p>
<p>Mielddus 1, <em type="italic">Sámegiella Norgga girkus: Áigeguovdilis giellamearrádusaid dulkon,</em>  </p>
<p>čilge dárkilit sámelága giellanjuolggadusaid mearkkašumi Norgga girku iešguđet dásiin ja</p>
<p>bargosurggiin. Vuolábealde čájehit guđeládje sámeláhka váikkuha Norgga girku bargguide.</p>
<p type="listitem"> Sámegiela hálddašanguovllus eaktudit searvegodderáđiid, oktasašráđiid ja girkolaš</p>
<p>bargiid, proavvásiid, bismmaid ja bismagodderáđiid guorahallat áigeguovdilis giellanjuolggadusaid ja daid geavaheami, nugo daid leat čilgen mielddus 1:žis.</p>
<p><em type="bold">5.3.3.  Sámegiela geavaheami mudden sisgirkolaččat  </em></p>
<p>Norgga girku lea guhká vásihan ahte dihto rámmamearrádusat leat deaŧalaččat sámegiela geavaheamis Norgga girkus go galgá dahkat sámegiela geavaheami lobálažžan girkoeallimis.  Sámegiela geavaheapmi ipmilbálvalusas sáhttá máŋgga guovllus ain boktit digaštallamiid, vel  sámegiela hálddašanguovllus ge. Norgga girku ferte danne iešguđetlágan girkolaš mearrádusaid bokte ásahit sámegiela geavaheapmái iežas  plánejuvvon vuogi.</p>
<p>Ipmilbálvalusođastusas leat vuhtiiváldán dan. <em type="italic">Báikkálaš vuođđoortnegis</em>, mii ásaha geatnegahtti rámmaid ipmilbálvaluseallimis báikkálaččat, čujuhuvvo ahte  ”Sámegiela hálddašanguovllu searvegottiin lea  geatnegasvuohta fuolahit sámegiela iežaset ipmilbálvalusain. Dan galgá heivehit Báikkálaš vuođđoortnegii.” (GČ 07/11 Ipmilbálvalusođastus – dábálaš mearrádusat, čuokkis C.3) </p>
<p>Dan lea dehálaš geahččat oktilasat ipmilbálvaluseallima <em type="italic">jahkeplána</em> mearrádusain, mii maid galgá Báikkálaš vuođđoortnegii, ja mii earret eará oainnusmahttá man dávjá iešguđetlágan vuogát váldoipmilbálvalusaid leat mearridan doallat (GČ 08/10) Ipmilbálvalusođastus – dábálaš mearrádusat, čuokkis C4). Sámegielat ipmilbálvalusat berrejit das leat mielde.  </p>
<p>Namuhuvvon mearrádusat dahket báikkálaš searvegottiid ovddasvástideaddjin, ja addet bismii vejolašvuođa gozihit ahte sámegiela fuolaheapmi duođaid lea lágalaččat searvegotti plánain. Davvi-Hålogalándda, Lulli-Hålogalándda ja Nidarosa bismmat berreše dasalassin árvvoštallat addit báhpaide oppalaš njuolggadusaid sámegiela geavaheapmái <em type="italic">girkolaš doaimmaid</em> oktavuođas.  </p>
<p>Mearriduvvon plánat <em type="italic">oskkuoahpahussii, diakoniijai ja girkomusihkkii</em> addet čanastagaid sámegiela fuolaheapmái. Norgga girku ođđa oskkuoahpahusplána, <em type="italic">Ipmil addá – mii juogadit. </em></p>
<p><em type="italic">Norgga girku oskkuoahpahusplána, </em>dadjá ahte sámi mánáin ja nuorain lea vuoigatvuohta </p>
<p>oažžut oahpahusa ja veahkkeneavvuid iežaset gillii, beroškeahttá gos riikkas sii orrot. Searvegotti girkomusihkkabargguin lea giella hui guovddážis, juoga mii ovdanboahtá liturgiijaid, sálbmalávluma, koarabargguid ja dakkáriid bokte. Diakoniijabálvalus gullá sámelága giellanjuolggadusaid § 3-6 vuollái sieluovddasmorraša ja eahkedaččaid oktavuođas hálddašanguovllus (gč mielddus 1).</p>
<p type="listitem"> Sámegiela fuolaheami bajábeale namuhuvvon surggiin eaktudit  bidjat sámegiela</p>
<p>hálddašanguovllu <em type="italic">báikkálaš plánaide</em>, ja movttidahttit maid sámi guovlluid olggobealde hálddašanguovllu dahkat dan seamma. Davvi-Hålogalándda, Lulli-Hålogalándda ja Nidaros bismmat berrejit mearridit makkár searvegottit galget dan guvlui gullat.   </p>
<p><em type="bold">5.4. Ovddasvástádus ja resursadárbu iešguđet dásiin Norgga girkus </em></p>
<p>Nugo Norgga girkus minddár ge, de eaktudit sámi girkoeallin barggut ovttasdoaibmama báikkálaš-, guovllu- ja guovddášgirkolaš dásiid gaskkas ja ahte báikkálaš girkoeallin oažžu doarjaga girku guovllu ja guovddáš vuogádagain. Go báikkálaš hástalusain álgá, de sáhttá dan</p>
<p>čalmmustahttima joatkit ja fievrredit dan Norgga girku guovllu ja guovddášgirkolaš dási</p>
<p>rollaide. Makkár ovddasvástádusat iešguđet orgánain berre leat, ja makkár ovttasdoaibmama daid gaskkas sáhttá vuordit.</p>
<p><em type="bold">5.4.1. Báikkálašgirku  </em></p>
<p>Čujuhit bajábeale čielggadeapmái guovddáš oasálastiid birra sámi girkoeallimis báikkálaš</p>
<p>dásis (čuokkis 3.5) ja dan ovddasvástádusa mii báikkálašgirkui gullá sámi girkoeallima suorggis (čuokkis 5.1-5.3). Dan vuođul ovddidit doaibmaplána 2012-2016 rámmas čuovvovaš resursadárbbu báikkálašgirkolaš dásis:   Sámi giellamieldebargi-/girkodulkavirggit maid leat vuolábealde evttohan, leat  dárbbašlaččat jus báikkálašgirku galgá nagodit deavdit iežas geatnegasvuođaid sámelága giellanjuolggadusaid ektui. Lea erenoamáš dehálaš oažžut giellabargivirggiid julevsámegillii ja lullisámegillii, danne go dakkár giellavirggit eai leat dál Norgga girkus guđege dásis.</p>
<p>Sámi báhppavirgi Osloi/Lulli-Norgii lea dárbu maid máŋga jagi leat čujuhan Oslo bismagoddái. Sámiid logu ektui oaivegávpogis, ja Lulli-Norggas minddár, lea dat dakkár doaibmabidju maid ferte vuoruhit.</p>
<p>Lagamus jagiid bargu lea vuoruhit ásahit ođđa diakonavirggiid Norgga girkui oppalaččat. Dan oktavuođas lea lunddolaš ahte sámi girkoeallin oažžu ođđa virggiid.</p>
<p>Saemien Åålmege – Sámi searvegoddi lullisámi guovllus (SÅ) lea geahččalanortnet mii bistá 2009-2012 áigodaga. Dan geahččalanortnega bokte vurdet oažžut vásihusaid mat sáhttet leat mávssolaččat sámi girkoeallimii miehtá riikka. Lea dehálaš čuovvut mielde SÅ ovdáneami, maiddái maŋŋil geahččalanáiggi. Dieđihuvvo ahte departementa lea juolludan nu unnán ruđa ahte dat ii báljo govčča doaibmagoluid.</p>
<p>Resursadárbu</p>
<p type="listitem"> <em type="italic">Ásahit 1 ođđa julevsámi girkodulka/girkolaš giellamieldebargi virggi (100 %). </em> </p>
<p><em type="italic"> </em>   Virggis ferte várra doaimmahit sihke árbevirolaš girkodulkabargguid ja eará </p>
<p>giellaovdánahttinbargguid mat gullet julevsámi girkoeallimii. Virgi vuođđuduvvo Divttasvutnii, muhto dat galgá maid gokčat bálvalusaid Lulli-Hålogalándda bismagottis ja guovddášgirkolaš lađđasis.</p>
<p type="listitem"> <em type="italic">Ásahit 1ođđa lullisámi girkodulka/girkolaš giellamieldebargi virggi (100 %).  </em>Virggis </p>
<p>ferte várra doaimmahit sihke árbevirolaš girkodulkabargguid ja eará giellaovdánahttinbargguid mat gullet lullisámi girkoeallimii. Virgi vuođđuduvvo sámi searvegoddái lullisámi guovllus, muhto dat galgá maid gokčat bálvalusaid Snoasa searvegottis (ja vejolaš eará searvegottiin mat gullet lullisámegiela hálddašanguvlui), Nidaros bismagottis ja guovddášgirkolaš lađđasis.</p>
<p type="listitem"> <em type="italic">Ásahit 1 ođđa davvisámi girkodulkavirggi (25 %) Porsáŋgui.</em> Lea stuora váili go </p>
<p>Porsáŋggus ii sáhte girkolaš bálvalusaid doaimmahit sámegillii danne go ii leat  girkodulkavirgi. Davvi-Hålogalándda bismagodderáđđi lea ovdal čujuhan departementii ahte lea dárbu ásahit dakkár virggi, muhto dakkár virgi ii leat ásahuvvon. <em type="italic"> </em></p>
<p type="listitem"> <em type="italic">Ásahit 1 ođđa davvisámi girkodulkavirggi (25  %) Loabágii.</em> Loabát suohkan lahttuduvvui </p>
<p>sámegiela hálddašanguvlui golggotmánu 1. beaivvi rájes 2009.</p>
<p type="listitem"> <em type="italic">Ásahit 1ođđa báhppavirggi (100 %) fuolahit sámi girkoeallima Lulli-Norggas</em> mas lea </p>
<p>sierra ovddasvástádus Oslos. Virggi sáhttá maid jurddašit ásahit diakonavirgin<em type="italic">.</em> Dakkár virggi lea vejolaš ovttastuhttit girkolaš bargguiguin maid leat ásahan Bergenis, ja vejolaččat maid fuolahit dárbbuid eará stuora gávpogiin, ovdamearkkadihte Fredrikstadas ja Stavangeris. Lassin daid oskkuoahpahusbargguide, de lea lunddolaš ahte virggis lea diakonála oassi. Jus lea váttis rekrutteret dan virgái, de sáhttá nubbin vejolašvuohtan jurddašit dan diakonavirgin.  </p>
<p type="listitem"> <em type="italic">Ásahit 1 ođđa 100 % diakonavirggi julevsámi guvlui, </em>mas Divttasvuotna ja Hápmir leat </p>
<p>váldobargoguovlun. Diakonavirggi olis sáhttá maid áimmahuššat dihto bargguid Bådåddjå-guovllus.</p>
<p type="listitem"> <em type="italic">Ásahit 1 ođđa 100 % diakonavirggi Sis-Finnmárkku proavássuohkanii </em></p>
<p><em type="italic">(Porsáŋgu/Guovdageaidnu)  </em> </p>
<p type="listitem"> <em type="italic">Nannet Saemien Åålmegeraerie – Sámi searvegodderáđi doaimma lullisámi guovllus </em></p>
<p><em type="italic">(SÅR) dan bokte ahte viiddidit beaivválaš jođiheaddjevirggi 50 proseanttas 100 prosentii. </em> </p>
<p><em type="bold">5.4.2. Proavvásiid ovddasvástádus  </em></p>
<p>Proaváslađđasii eai árvaluvvo sierra resursadárbbut, muhto vuolábealde leat dihto vuordámušat proavvásiidda sámi girkoeallima fuolaheamis.</p>
<p>Proavás lea formálalaččat oassi guovllu orgánain. Proavás veahkeha bismma su bajilgeahčus ja doaimmaha jođiheaddje- ja bargoaddidoaimmaid báhpaid ektui (ja vejolaš girkodulkkaid). Proavvásiin dan 5 proavássuohkaniin maidda sámelága giellanjuolggadusat dál gusket, leat dihto geatnegasvuođat sámelága giellanjuolggadusaid ektui. Dan vuođul árvalit čuovvovačča:</p>
<p>Proavvásat proavássuohkaniin main leat okta dahje eanet searvegottit sámegiela hálddašanguovllus:</p>
<p type="listitem"> berrejit 1 jagi maŋŋil álgima ožžon unnimusmeari oahpahusa lohkat liturgalaš teavsttaid</p>
<p>sámegillii, (omd. <span type="quote">”Áhči ja Bártni ja Bassi Vuoiŋŋa nammii”</span>, Áhčče min-rohkosa, eahkedismálissániid, buressivdnádusa). Berre maid addit álgooahpu báikkálaš girkolaš árbevieruin.</p>
<p type="listitem"> galget diehtit sámelága giellanjuolggadusaid sisdoalu, ja daid geatnegasvuođaid mat gullet</p>
<p>báikkálašgirku ja guovllugirkolaš orgánaide.</p>
<p type="listitem"> berrejit atnit beroštusa hálddašanguovllu sámegielat girkolaš bálvalusain,</p>
<p type="listitem"> berrejit atnit proavásčoahkkimiid arenan ságastallat sámiideguoskivaš gažaldagaid birra</p>
<p>proavássuohkanis.</p>
<p type="listitem"> lea ovttas sin iešguđetge bismmain, ovddasvástádus ásahit sierra arenaid /</p>
<p>deaivvadanbáikkiid gos báhpat ja searvegodderáđit sáhttet searvegoddeeallima sámegiela ja kultuvrra fuolaheami birra ságastit.</p>
<p><em type="bold">5.4.3. Bismmaid ovddasvástádus  </em></p>
<p>Bismmaide eai árvaluvvo sierra resursadárbbut, muhto bismmaide leat dihto vuordámušat sámi girkoeallima fuolaheamis.</p>
<p>Bismmat Davvi-Hålogalándda, Lulli-Hålogalándda ja Nidarosa bismagodderáđiin lea liige ovddasvástádus bearráigeahččat sámi girkoeallima iežaset bismagottiin (gč 5.4.4) ja sii berrejit:</p>
<p type="listitem"> 1 jagi maŋŋil álgima ožžon unnimusmeari oahpahusa lohkat liturgalaš teavsttaid dan</p>
<p>sámegillii mas sis lea sierra ovddasvástádus, (omd. <span type="quote">”Áhči ja Bártni ja Bassi Vuoiŋŋa nammii”</span>, Áhčče min-rohkosa, eahkedismálissániid, buressivdnádusa). Berre maid addit álgooahpu báikkálaš girkolaš árbevieruin.</p>
<p>Girkočoahkkin lea bivdán iešguđege dan golbma davimus bismagotti váldit oppalaš ovddasvástádusa girkolaš bálvalusain iešguđege almmolaš sámegillii Norggas. Dat juohku ovddasvástádusas lea heivvolaš, muhto seammás hástaleaddji dannego sámi giellarájit eai</p>
<p>čuovo bismagodderájiid. Dákko dárbbaša nannet bearráigeahču ja ovddasvástádusa Davvi</p>
<p>Hålogalándda bismma, Lulli-Hålogalándda bismma ja Nidarosa bismma gaskkas. Dan berre dahkat ráđđálagaid iešguđetge bismagodderáđiiguin.</p>
<p type="listitem"> Evttohus lea ahte <em type="italic">Nidarosa, Lull-Hålogalándda ja Davvi-Hålogalándda bismmat</em> dollet </p>
<p><em type="italic">jahkásaččat ságastallan- ja ovttastuhttinčoahkkimiid</em> sámegiel girkolaš bálvalusaid birra.  </p>
<p type="listitem"> Girkolaš bálvalusat sámiide gullet maid bismmaide Hamaris, Oslos ja Bjørgvinas, ja</p>
<p>danne berre maid <em type="italic">bismačoahkkin</em> váldit ovddasvástádusa doallat dihto meari ságastallamiid ja ovttastuhttima dán suorggis.  </p>
<p type="listitem"> Berre maid árvvoštallat ásahit <em type="italic">oktasaš sámebáhppačoahkkima jahkásaččat Nidarosa, </em></p>
<p><em type="italic">Lulli-Hålogalándda ja Davvi-Hålogalándda bismmaide. </em> </p>
<p type="listitem"> <em type="italic">Davvi-Hålogalándda bisma </em>berre doallat jahkásaš <em type="italic">girkodulkačoahkkima</em> vai sáhttá </p>
<p>fuolahit sámi girkodulkkaid bearráigeahču ja fágalaš čuovvoleami.</p>
<p type="listitem"> Namuhuvvon sámebáhppačoahkkima galgá árvvoštallat doallat <em type="italic">sámi girkoeallima </em></p>
<p><em type="italic">našovnnalaš fágakonferánssa </em>rámma siskkobealde mii fátmmasta báikkálaš girkolaš </p>
<p>bálkábargiid ja eaktodáhtolaš bargiid. Sámi girkoráđđi ja bismagodderáđit berrejit ovttastuhttit dakkár lágideami.</p>
<p><em type="bold">5.4.4. Bismagodderáđđi – ovddasvástádus ja resursadárbbut  </em></p>
<p>Davvi-Hålogalándda, Lulli-Hålogalándda ja Nidarosa bismagodderáđiin leat sierra geatnegasvuođat sámi girkoeallima ektui, sihke girkočoahkkinmearrádusaid ja sámelága giellanjuolggadusaid ektui. Dat bidjet maid čanastagaid daidda bálvalusaide maid bismagodderáđđi galgá bismagoddekantuvrra bargiid bokte addit fága- ja serviceorgánan erenoamážit báhppabálvalussii ja searvegottiide oppalaččat. Dat eaktuda olbmuid bismagodderáđis geain lea <em type="italic">gelbbolašvuohta</em> ja<em type="italic"> nákca</em> dan fuolahit. Dat lea ovdamearkkadihte bagadallan sámi liturgiijaid ja sálbmagirjjiid birra, dieđuid addin sámi girkoeallima birra bismagottis, sámegieloahpahus, áigeguovdilis lágat, departementta čanastagat ja girkolaš mearrádusat dan suorggis, bargu sámi lávdegottiiguin ja fágačoahkkimat, sámiideguoskivaš oskkuoahpahusdoaibmabijut, gelbbolašvuođa lasiheami doaibmabijut, jnv.  </p>
<p>Lassin golbma davimus bismagodderáđiide, de lea maid lunddolaš ahte Hamara bismagoddi, ráđđálagaid Nidarosain, atnet beroštusa lullisámi álbmogis iežaset bismagottis. Olu sámit orrot maid stuora gávpogiin, nugo Oslos ja Bergenis. Lea lunddolaš ahte Oslo bismagodderáđđi váldá sierra ovddasvástádusa sámi girkoeallimis.</p>
<p>Sámiideguoskivaš bargguid dárbbašlaš oktiiheiveheami ferte fuolahit dan bokte ahte ásaha fásta ságastallančoahkkimiid golbma davimus bismagodderáđiid gaskkas, ja  bismagodderáđiid ja Sámi girkoráđi čállingottiid gaskkas.</p>
<p>Bargguid ja ovddasvástádusaid maid Norgga girku bismagoddelađas minddár fuolaha, sáhttet duvdásit guovddášgirkolaš lađđasii go lea sáhka sámi girkoeallima birra. Sámi girkoráđđi ii leat dan sturrodahkii huksejuvvon, ja dakkár ovddasvástádusa duvdáseapmi ii leat sámi girkoeallimii ge ávkkálaš. Dan lea dehálaš doalahit dál go bismagodderáđit ožžot da</p>
<p><em type="italic">Norgga girku sámi girkoeallin – álgoevttohus doaibmaprográmmii, </em>mii lei Girkočoahkkima </p>
<p>meannudeami vuolggasadji jagis 1990, evttohii ásahit sierra sámi stiftakapellánavirggiid buot golbma davimus bismagottiide vai <span type="quote">”sihkkarastet ahte juohke bismagottis lea gelbbolašvuohta ja nákca fuolahit sámi girkoeallima”</span>. Dan eai leat čuovvolan. <em type="italic"> </em></p>
<p>Davvi-Hålogalándda bismagottis lea sámi stiftakapellána fuolahan dan, daid áiggiid go das lea leamaš olmmoš virggis. Dat lea almmatge<em type="bold"> </em>muhtin muddui čuohcán dan sámi báhppabálvalusa searvválaš bargui man váras virggi leat ásahan. Lulli-Hålogalándda ja Nidarosa bismagottiin lea okta kantuvrra ráđđeaddiin čuovvolan dan oassin iežas virggis, muhto dan resurssas leat mearit. Lulli-Hålogalándda bismagodderáđđi lea čujuhan ahte sis lea sámi girkoeallinsuorggis dárbu sierra ráđđeaddiresursii bismagodderáđis.   </p>
<p>Resursadárbu</p>
<p type="listitem"> Golbma davimus bismagoddekantuvrra dárbbašit ráđđeaddiresurssaid mat hálddašit</p>
<p>gelbbolašvuođa sámi girkoeallimis iežaset bismagottis.</p>
<p>Báikkálaš ja guovddášgirkolaš vuođđuduvvon virggiid vuoruhit dán plánas ovdalii ráđđeaddivirggiid bismagodderáđiide. Evttohuvvon giellamieldebargivirggit lullisámi ja julevsámi guovlluin berrejit doaimmahit dihto bálvalusaid Nidarosas ja Lulli-Hålogalándda bismagodderáđiin.</p>
<p><em type="bold">5.4.5. Sámi girkoráđđi – ovddasvástádus ja resursadárbbut  </em></p>
<p>Girkočoahkkimis lea norgga lága mielde (girkoláhka) ovddasvástádus <span type="quote">”suodjalit ja ovddidit sámi girkoeallima”</span>. Dasa lea Girkočoahkkin ásahan sierra orgána. Sámi girkoráđđi fuolaha Girkočoahkkima ovddas bargguid mat gusket sámi girkoeallimii. Vaikko Sámi girkoráđis leage das sierra ovddasvástádus, de lea Girkoráđis ja Girkuidgaskasaš ráđis maid iežaset surggiid siskkobealde mieldeovddasvástádus fuolahit dárbbuid ja áššiid mat gusket sámi girkoeallimii.</p>
<p>Sámi girkoráđi njuolggadusaid mielde lea Sámi girkoráđi váldobargu ovddidit, suodjalit ja ovttastahttit sámi girkoeallima Norgga girkus, ja maiddái váikkuhit dasa ahte sámi girkoeallin fuolahuvvo dárbbašlaš ja ovttaárvosaš oassin Norgga girkus. Njuolggadusat dadjet viidáseappot ahte Sámi girkoráđđi galgá atnit beroštusa buot áigeguovdilis fáttáin sámi kultuvrras, historjjás ja servodateallimis, fuolahit oktavuođaid girkuiguin Ruoŧas, Suomas ja Ruoššas gos leat sámi searvegottit, ja fuolahit Norgga girku bargguid álgoálbmotgažaldagaiguin ráđđálaga Girkuidgaskasaš ráđiin.</p>
<p>Sámi girkoráđis lea nappo hui viiddis mandáhtta. Lassin oppalaš girkofágalaš gelbbolašvuhtii ja buori dieđus Norgga girku organisašuvnna, doaimma ja čađáigge mannolagaid birra, de lea orgánas njuolggadusaid mielde dárbu oažžut gelbbolašvuođa mii guoská sámi girko- ja servodateallimii, sámi kultuvrii, árbevieruide ja historjái, gelbbolašvuohta golmma sámegielas, gelbbolašvuohta liturgiijabargguin ja sálmmain, ja ovdánahttit oskkuoahpahussii veahkkeneavvuid buot golmma gillii, diehtu sámi girkoeallima birra Davviriikkain ja Ruoššas, diehtu álgoálbmogiid vuoigatvuođaid ja girkolaš álgoálbmotbargguid birra, ja dárbu máhttit engelasgiela dan oktavuođas. Unna čállingottážii lea gáibideaddji fuolahit nu máŋga gelbbolašvuođa- ja doaibmasurggiid.</p>
<p>Sámi girkoráđi čállingottis leat dál 4 virggi: váldočálli (100 %), čálli (100 %), oskkuoahpahusráđđeaddi (100 %) ja davvisámi giellakonsuleanta (80 %). Dat lea ilá unnán ráđi mandáhta ja daid vuordámušaid ektui mat ráđđái leat.</p>
<p>Earret sámi oskkuoahpahusa, mii lea ožžon buriid bušeahttarámmaid oskkuoahpahusođastusa rámma olis, de lea Sámi girkoráđis dál gáržžes doaibmabušeahtta. Jagis 2010 dahke Sámi girkoráđi doaibmaruđat sullii 10 % oppalaš bušeahttarámmas</p>
<p>Sámi girkoráđđi doaibma dárbbaša julevsámi ja lullisámi giellagelbbolašvuođa jus galgá fuolahit daid bargguid mat ráđđái gullet. Go galgá leat vejolaš ásahit olles virggiid main lea lagasvuohta julevsámi ja lullisámi giellabirrasiidda, de evttohit daid čatnat daid virggiid ektui maid báikkálašgirku dásis ásahit (gč čuoggá 5.4.1).</p>
<p>Resursadárbu:</p>
<p type="listitem"> 1 100 % nuoraid ráđđeaddi (gč. čuoggá 5.8)</p>
<p type="listitem"> 1 100 % diakoniija/kultuvra/álgoálbmot ráđđeaddi (gč. čuoggá 5.8, 5.9 og 5.15)</p>
<p type="listitem"> Lassi doaibmabušeahtta</p>
<p>Sámi girkoráđi fárreheapmi  Sámi girkoráđi evttohusa vuođul mearridii Girkoráđđi jagis 2008 fárrehit Sámi girkoráđi</p>
<p>čállingotti Romsii jagis 2010. Sámi girkoráđi vuođuštus lei ahte háliidit stuorát geográfalaš</p>
<p>lagasvuođa relevánta gelbbolašvuođabirrasiidda sámi girkoeallima dáfus ja lagasvuođa sámi ássanguovlluide oppalaččat. Girkoráđđi lea departemeanttas ohcan ruđaid fárremii, muhto dasa eai várren ruđaid stáhtabušeahtas jagis 2010 eaige jagis 2011. Jagi 2011 stáhtabušeahtas</p>
<p>čállá departemeanta ahte Sámi girkoráđi fárrema ferte árvvoštallat Girkočoahkkima Sámi</p>
<p>girkoeallima strategalaš plána meannudeami oktavuođas jagis 2011.</p>
<p>Sámi girkoráđđi mieđiha ahte čállingoddái lea dehálaš leat fárus guovddášgirkolaš mannolagain, muhto dan sáhttá<em type="bold"> </em>almmatge<em type="bold"> </em>fuolahit vaikko kanturbáiki leage Romssas. Rekrutteren ja sámigirkolaš gelbbolašvuođahuksen leat sámi girkoeallima váldohástalusat, ja Romssas leat stuorámus sámiide guoskivaš oahppofálaldagat ja studeantabiras Norggas. Lassin Girkolaš oahpahusguovddážii Davvin (GOD), de leat čuovvovaš áššáiguoskivaš<em type="bold"> </em>gelbbolašvuođabirrasat Romssa Universitehtas: Institutt for historie og religionsvitenskap (fállá ollislaš teologalaš oahpu), Sámi dutkamiid guovddáš, sámegieloahpahus ja master álgoálbmotoahpuin.   </p>
<p>Girkoráđđi ja Sámi girkoráđđi leat juo vehá ráhkkanan hálddahuslaččat ja bargiid dáfus. Leat bargan oččodit kanturlanjaid Romssas seamma sajis go GOD:as. GOD addá geavatlaš girkolaš oahpu báhpaide, katekehtaide, diakonaide ja girkomusihkkáriidda, ja dan ásaheami vuođuštus lei fuolahit davvinorgga ja sámi geahččanguovlluid. Sihke GOD ja Sámi girkoráđđi oaivvildit ahte goappešat ásahusaide lea buorrin oažžut kanturlanjaid seamma sadjái.</p>
<p type="listitem"> Sámi girkoráđi čállingotti fárreheapmi, dan ásaheapmi ja doaibman Romssas dárbbaša</p>
<p>ruđa. <em type="bold"> </em></p>
<p><em type="bold">5.5. Sámi biibbaljorgaleapmi  </em></p>
<p>Vuođđoeaktu davvisámi, julevsámi ja lullisámi gielaid fuolaheamis ipmilbálvaluseallimis ja girkolaš bálvalusain lea ahte gávdnojit biibbalteavsttat daid gielaide. Biibbaljorgaleapmi Norggas lea Norgga Biibbalsearvvi ovddasvástádus ja departemeanta ruhtada eanas oasi dan barggus. Sámi biibbaljorgaleapmi gáibida ovttasbarggu rájiid rastá. Norgga Biibbalsearvvis lea dál ovddasvástádus oktiiordnet davvisámi ja lullisámi biibbaljorgaelami, ja Ruoŧa biibbalsearvi lea oktiiheivehan julevsámi biibbaljorgaleami.</p>
<p>Girkočoahkkin ávžžuhii jagis 2006 intensiveret biibbaljorgalanbarggu vai olles Biibbal jorgaluvvo buot golmma sámi gielaide (GČ 7/06). Norgga girku ođđa teakstagirjji mearrideami oktavuođas lea Girkočoahkkin sádden Sámi girkoráđđái ávžžuhusa ja bivdán vuoruhit jorgalit teakstagirjji teavsttaid buot golmma sámi gielaide (GČ 7/10, čuokkis 9).</p>
<p>Davvisámegiella:  Biibbal olggosaddojuvvui davvisámegillii jagis 1895 dan áigásaš Hætta/Friis-čállinvugiin. Ođđa davvisámegiel čállinvuohki bođii jagis 1978 ja 1987 rájes lea okta joavku bargan jorgalit Biibbala davvisámegillii. Ođđa testamenta olggosaddojuvvui ođđa čállinvugiin jagis 1998, ja dál leat Boares testamentta divodemiin/jorgalemiin barg<em type="italic">www.bibel.no. Norgga Biibbalsearvi jo</em>điha ja oktiiheiveha barggu, mii lea ovttasbargu biibbalservviiguin Suomas ja Ruoŧas.    </p>
<p>Mihttu lea leamaš gárvvistit Boares testamentta jagis 2015. Biibbalsearvi lea almmatge dadjan ahte dan veadjá fertet veahá rievdadit. Davvisámi biibbaljorgalanprošeavtta hástalus lea earret eará dat ahte iešguđetge eanetlogugielat leat (sin iešguđetge biibbaljorgalemiiguin) báidnán davvisámegiela Suomas ja Norggas/Ruoŧas, ja go ii leat oktasaš standárda das mii lea buorre</p>
<p>čálalaš davvisámi syntáksa. Biibbaljorgalanprošeakta lea áidna stuorát geahččaleapmi gávdnat</p>
<p>dohkálaš davvisámegiel čállinvuogi maid lea álki ipmirdit davvisámegielagiidda buot 3 riikkas.</p>
<p>Julevsámegiella:  Ođđa testamenta julevsámegillii olggosaddojuvvui jagis 2000. Prošeavtta jođihii Ruoŧa  biibbalsearvi ovttas Norgga Biibbalservviin ja das ledje mielde norgga- ja ruoŧabeale resursaolbmot julevsámi guovllus. Muhtin oassi Boares testamentta teavsttain leat jorgaluvvon ja prentejuvvon sálbmagirjái Julevsámi sálmmagirjje maid olggosadde jagis 2005. Jagi 2009 loahpageahčen eai lean makkárge konkrehta plánat jorgalit Boares testamentta julevsámegillii, muhto Ruoŧa biibbalsearvi geažuhii dalle ahte livččii miellagiddevaš diehtit man stuora beroštupmi julevsámi giellaguovllus lea álggahit jorgalit (osiid) Boares testamenttas julevsámegillii. <em type="italic">Sámi girkoeallima strategalaš plána</em> oktavuođas leat máŋga gulaskuddanásahusa julevsámiguovllus deattuhan ahte lea dehálaš álgit Boares testamentta jorgalit julevsámegillii. Biibbalsearvi lea reivves 11.11.2010 bivdán Ruoŧa  biibbalsearvvi ovddidit ášši, ja jorgalit álggos vuos buot girkojagi Boares testamentta teavsttaid mat adnojit ipmilbálvalusas, sihke dáru ođđaseamos teakstaráidduid ja teakstaráidduid ruoŧas.     </p>
<p>Lullisámegiella:   Markusevangelium olggosaddjuvvui lullisámegillii jagis 1993. Ja jagis 2003 álggahedje ođđa  prošeavtta man mihttu lei jorgalit teavsttaid skuvlla ja girku atnui. Dat lea ovttasbargu Norgga Biibbalsearvvi, Ruoŧa biibbalsearvvi, Nidarosa bismma ja Ruoŧa girku gaskkas. Prošeavttas ii leat fásta bargi. Dain biibbalosiin lea stuora mearkkašupmi gáhttet lullisámegiela maid easka dál leat normaliseren ja váldán atnui čállingiellan. Lullisámi biibbaljorgalanbarggut leat nappo vuođđobarggut lullisámegiela gielladikšumis. Jorgaluvvon lullisámi biibbaloasit leat neahttabáikkis <em type="italic">www.bibel.no. </em></p>
<p>Biibbalsearvvi dieđuid mielde galget Norgga girku ođđa teakstaráiddut ja skuvlla dárbbut ráddjet loahpalaš teakstačoakkaldaga. Dál lea lunddolaš bidjat Norgga girku ođđa teakstagirjji teavsttaid vuođđun (GČ 7/10).</p>
<p>Lullisámi biibbaljorgalanprošeavttas leat dieđihan dárbbu nannet lullisámi biibbaljorgalanbargguid lassi resurssaiguin. Biibbalsearvi lea dan dieđihan departementii, muhto vástádus lei ahte sii eai lasit ruhtadoarjaga ja ahte dan ruhtadeami ferte gokčat sámi  biibbaljorgalanbargguid oppalaš rámmadoarjagiin. Dat mearkkaša ahte lullisámi prošeavtta nannemii fertejit váldit ruđaid davvisámi biibbaljorgalanprošeavttas. Dat ii leat Biibbalsearvvi mielas heivvolaš. Eaktu berre leat ahte ođđa sámi biibbaljorgalanprošeavttaid mielde čuvvot ođđa ruđat, eaige váldojuvvot dain prošeavttain mat leat doaimmas.</p>
<p>Evttohit čuovvovaš doaibmabijuid sámi biibbaljorgaleapmái (davvisámi, julevsámi ja lullisámi gielaide):</p>
<p type="listitem"> Ávžžuhit Norgga biibbalsearvvi doalahit progrešuvnna Boares testamentta</p>
<p>jorgaleamis/Biibbala gárvvisteamis davvisámegillii.</p>
<p type="listitem"> Ávžžuhit Norgga biibbalsearvvi nannet resurssaid lullisámi biibbaljorgalanbargguide vai</p>
<p>lea vejolaš jorgalit buot Norgga girku ođđa teakstagirjji girkojagi teavsttaid.</p>
<p type="listitem"> Ávžžuhit Ruoŧa biibbalsearvvi álggahit barggu jorgalit Boares testamentta julevsámegillii</p>
<p>ovttas Norgga biibbalserviin. Álgovuorus berrejit jorgalit buot girkojagi teavsttaid norgga ja ruoŧa teakstaráidduin. Ávžžuhit maid ahte Ruoŧa biibbalsearvvi bidjá julevsámi biibbalteavsttaid nehttii.</p>
<p type="listitem"> Ávžžuhit departementta nannet sámi biibbaljorgaleami dárbbašlaš resurssaiguin.</p>
<p type="listitem"> Bivdit Norgga girku girkolaš mieldebargiid veahkkin váldit biibbalteavsttaid atnui</p>
<p>skuvllas ja girkus.</p>
<p><em type="bold">5.6. Sálbma- ja liturgiijabargu (ipmilbálvalusođastus)  </em></p>
<p><em type="bold">5.6.1. Sálmmat  </em></p>
<p>Davvi- ja julevsámi guovlluin lea guhkes árbevierru lávlut sálmmaid ruovttuin ja</p>
<p>čoakkalmasain, davvisámi guovlluin maid girkus. Maŋemus jagiid leat jorgalan ja muhtin</p>
<p>muddui ráhkadan ođđa sálmmaid lullisámegillii, ja daid geavahit jeavddalaččat lullisámi girko- ja ipmilbálvaluseallimis. Sámi girkoráđđi lea ožžon guovddášgirkolaš ovddasvástádusa bargat sámegiel sálmmaiguin.</p>
<p>Davvisámegiella:   Davvisámegielat searvegottiin lea guhkes árbevierru lávlut sálmmaid sámegillii girkus- ja</p>
<p>čoakkalmasain. Leat muhtin vuoiŋŋalaš sálbmagirjjit maid geavahit čoakkalmasaid</p>
<p>oktavuođas. Dat gávdnojit dušše boares čállinvugiin. Girjjit maid maŋemus buolvvat leat eanemusat atnán leat Sálbmagirji (1928) ja Gir’kosál’bmagir’ji (1957). Sálbmagirji (360 sálmma) olggosaddojuvvui ođđasit jagis 1996 dálá čállinvugiin, ja lassisálbmagirji Sálbmagirji II (441 sálmma) maid Sámi girkoráđđi olggosattii jagis 2005. Korálagirji sálbmagirjjiide Sálbmagirji ja Sálmgirji II:i váilu, ja Davvi-Hålogalándda bismagodderáđđi lea reivves 03.06.2010 dan ohcalan. Lassisálbmagirjjis Salmer 1997 leat 8 sálmma davvisámegillii.</p>
<p type="listitem"> Lea dárbu ráhkadit korálagirjji sálbmagirjjiide Sálbmagirji ja Sálbmagirji II.</p>
<p>Julevsámegiella:  Julevsámi sálbmagirji Julevsáme sálmmagirjje (232 sálmma) bođii olggos jagis 2005. Dat bođii sálbmagirjji sadjái mii almmuhuvvui jagis 1895 (ruoŧa bealde). Bargu ođđa sálbmagirjjiin jođihuvvui Ruoŧas ja das ledje mielde resursaolbmot julevsámi guovllus sihke norgga ja ruoŧa bealde. Sálbmagirjjis leat fuolahan sihke ruoŧa- ja norggabeale julevsámi guovllu sálbmaárbevieruid. Lassisálbmagirjjis Salmer 1997 lea 7 sálmma julevsámegillii.</p>
<p type="listitem"> Sávaldat: Čohkket čállojuvvon vuoiŋŋalaš lávlla- ja sálbmateavsttaid, ja jorgalit ja čállit</p>
<p>ođđa teavsttaid, erenoamážit mánáide ja nuoraide.</p>
<p>Lullisámegiella:  Lullisámegillii leat jorgalan muhtin oasi sálmmaid. Salmer 1997 girjjis leat 7 sálmma lullisámegillii. Lullisámi sálmmaid eai leat olggosaddán sierra girjjis. Jagis 2008 álggahii Sámi girkoráđđi ja Lullisámi girkoeallin lávdegoddi (ÅGM) lullisámi sálbmabarggu. Dan barggu bokte leat olu ođđa sálmmaid ráhkadan lullisámegillii, ja Ung Kirkesang olggosattii gihppaga jagis 2010 mas ledje 4 ođđa sálmma lullisámegillii <em type="italic">Jupmele mov ryöjnesjæjja lea</em> gihppagis.   </p>
<p type="listitem"> Joatkit barggu ráhkadit ođđa sálmmaid lullisámegillii.</p>
<p>Oktasaš sámi sálbmagirjjit/-gihppagat: Sámi girkobeivviid oktavuođas, gos olu sámegielat leat anus, leat ráhkadan sálbmagihppagiid main guovddáš sálmmat leat jorgaluvvon eanas sámegielaide. Sámi girkobeivviide jagis 2004 prentejuvvui sálbmagihpa mas ledje sálmmat davvisámegillii, julevsámegillii ja lullisámegillii. Gihppagis maid geavahedje jagis 2009:s ledje dasalassin sálmmat anársámegillii ja nuortalašsámegillii.</p>
<p type="listitem"> Sámi girkobeivviide jagis 2013 lea dárbu ráhkadit ođđa gihppaga mas leat sálmmat</p>
<p>sámegielaide.</p>
<p>Ipmilbálvalusođastus: Ipmilbálvalusođastusa rámmas leat guhká bargan olggosaddit Norgga girkui ođđa sálbmagirjji guovtti gáhppálagas. Daidda galge váldit oktiibuot 60 sámi sálmma; 20 sálmma guđege golmma sámi čállingielaide. Jurdda lei g</p>
<p type="listitem">  Fuolahit ahte bajábealde namuhuvvon áigumušat sámi sálmmaiguin boahttevaš Norgga</p>
<p>girku sálbmagirjjis čuovvoluvvojit.</p>
<p><em type="bold">5.6.2. Liturgiijat </em></p>
<p>Dalle go Sámi girkoráđđi jagis 1993 válddii badjelasas liturgiijabargguid sámegillii, de lei Norgga girkus oalle unnán vásihus jođihit sámi liturgiijamannolagaid. Dan suorggis bohte dađistaga iešguđetlágan hástalusat. Vuosttažettiin dagai <span type="quote">”liturgiijabággu”</span> 1977-liturgiijaid sisafievrredeamis hástaleaddji dili liturgiijaid ođasmahttima ektui olu searvegottiin davvisámis. Nubbin leat fágalaš resurssat sámegillii leamaš unnán dannego giela ođđasisealáskahttin lea dáhpáhuvvan bálddalaga eará servodatsurggiiguin. Liturgalaš fágačehpiid gaskkas lea hui moaddásis leamaš sámegiella eatnigiellan. Lea dahkkojuvvon dehálaš bargu ovdánahttit sierra sámi nuohttamateriála, muhto maiddái das leat leamaš unnán fágaolbmot. Dađistaga go sámi liturgiijabarggut leat viidánan ja fátmmastit 3 sámegiela, šaddá Sámi girkoráđi unnán hálddahuslaš nákcii vel unnit dilli jođihit prošeavttaid ovddosguvlui. Gelbbolašvuohta organiseret sámi liturgiijabargguid lea dattege arvat lassánan, ja dál diehtit eanet váddáset beliid birra dákkár mannolagain. Leat maid ožžon mihá buoret gova das makkár resurssaid sámi liturgiijabargu duohtavuođas gáibida.</p>
<p type="listitem"> Sámi girkoráđi čállingotti nannema (gč. čuoggá 5.4.5) ferte earret eará geahččat dan</p>
<p>resursadárbbu ektui mii lea liturgiijabargguid čuovvoleamis lullisámegillii, julevsámegillii ja davvisámegillii.</p>
<p>Davvisámegiella:  Norgga girku 1920 liturgiijat leat jorgaluvvon davvisámegillii, ja muhtin davvisámegielat searvegottit atnet daid ollásit dahje muhtin osiid das. Sámi girkoráđđi ásahii Davvisámi liturgiijalávdegotti jagis 1994 jorgalit Norgga girku 1977-liturgiijaid. Davvisámegillii lea 1977 allameassoliturgiija, Allameassu 1999, ožžon ođđa nuohta ja adnojuvvo muhtin searvegottiin. Sámi girkoráđđi dohkkehii jorgaleamiid jagis 2007 ja Girkoráđđi fas jagis 2008. Guovvamánus 2011 olggosaddojuvvui davvisámi liturgiijagirji mas ledje 18 liturgiija davvisámegillii. Dain leat 14 liturgiija jorgalan 1977-liturgiijain, 3 leat vihahan- ja hávdádanliturgiijat (2003 ja 2002), ja 2 leat ođđaráhkaduvvon (ruovttugásta ja ruovttu buressivdnideapmi). Liturgiijagirji ovddasta sakka ođasmahttima musihkalaččat go das leat 25 ođđa musihkalaš lađđasa main sámi nuohttadovddu leat deattuhan. Liturgiijat leat  neahtas: : http://www.kirken.no/?event=doLink&amp;famID=127404</p>
<p type="listitem"> Ođđa davvisámi liturgiijagirjái ferte ráhkadit organistagihppaga.</p>
<p>Julevsámegiella:  Dál lea jođus bargu gárvvistit ja dohkkehit julevsámi liturgiijaid Norgga girku atnui. Sámi girkoráđđi álggahii jagis 2008, ovttas Lulli-Hålogalándda bismmain, barggu dohkkehit 9 Norgga girku 1977-liturgiijain mat ledje julevsámegillii jorgaluvvon. Liturgiijat leat leamaš gulaskuddamis 2009 čavčča. Liturgiijaid loahpalaš dohkkeheapmi dahkkojuvvo vuordimis giđđat 2011. Geahč<em type="italic">a: http://www.kirken.no/?event=doLink&amp;famID=94232  </em></p>
<p type="listitem"> Bargu dohkkehit ja olggosaddit julevsámi liturgiijaid gárvvistuvvo jagis 2011.</p>
<p>Lullisámegiella:</p>
<p>Lullisámegillii leat jorgaluvvon 4 Norgga girku liturgiijain: allameassoliturgiija (1977) (dohkkehuvvon atnit Nidarosa bismagottis), gásta, vihaheapmi (2003) ja hávdádeapmi (2002). Vuosttaš namuhuvvon litugiijat leat interneahtas:</p>
<p><em type="italic">http://www.kirken.no/nidaros/tekstsider.cfm?kid=20200&amp;id=24025</em>. Liturgiijaiguin ferte </p>
<p>gielalaččat ja teologalaččat bargat ovdalgo daid sáhttá loahpalaččat dohkkehit. Sávaldat lea ráhkadit lullisámi liturgiijaid maid sáhttá atnit sihke norgga- ja ruoŧabealde ráji. Dat eaktuda heivehit liturgiijaid nu ahte daid sáhttá geavahit sihke Norgga girku</p>
<p type="listitem"> Čađahit lullisámi liturgiijaprošeavtta ja mihttomearri lea dohkkehit daid jagis 2012 ja daid</p>
<p>olggosaddit jagis 2013.</p>
<p>Ipmilbálvalusođastus ja sámi liturgiijabargu: Sámi girkoeallin lea leamaš unnán mielde liturgiijaođastusbargguin mat gusket ipmilbálvalusođastussii. Sivvan dasa lea ahte dallego ođastusa mearridedje, lei Sámi girkoráđđi bargamin jorgalit (dahje gárvvistit) 1977-liturgiijaid davvisámegillii, julevsámegillii ja lullisámegillii. Dat liturgiijat galge leat molssaeaktu liturgiijan maiddái maŋŋil ođastusa sisafievrredeami, ja Sámi girkoráđđi válljii danne ollašuhttit dan barggu.</p>
<p>Ipmilbálvalusođastusa váldoárvvut <em type="italic">báikkálaš heivehus, fátmmasteapmi ja fleksibalašvuohta </em>leat áigeguovdilat maiddái sámi ipmilbálvaluseallimis, sihke ovddeš liturgiijaárbevieruid árvvusatnima ja ođđa liturgiijabargguid ektui. Ovdamearkan dan maŋemussii sáhttit čujuhit </p>
<p><em type="italic">Ripheldihkie jih ektiedimmie gyrhkesjimmie saemien jih daaroen gielesne - En åpen og inkluderende gudstjeneste på samisk og norsk,</em> mii lea resursagihpa hutkkás sámi </p>
<p>ipmilbálvalusbargguin maid Sámi girkoráđđi olggosattii jagis 2006.</p>
<p>Sámi girkoráđđi álggahii sámi girkoeallin resursajoavkku mii galggai bargat ovdánahttit viidáseappot sámi ipmilbálvalusa. Loahpparaporttas (2007) dadjá resursajoavku earret eará</p>
<p>čuovvovačča ipmilbálvalusođastusa birra:</p>
<p>Norgga girku ipmilbálvalusođastus deattuha čuovvovaš váldoárvvuid: <em type="italic">báikkálaš heivehus, </em></p>
<p><em type="italic">fátmmasteapmi ja fleksibalašvuohta</em>. <em type="italic">Fátmmasteami</em> oktavuođas berre atnit ovttadássásaš </p>
<p>oasálastima čanastahkan. <em type="italic">Báikkálaš heivehus</em> berre čalmmustahttit inkarnašuvnna Kristusis, ahte Kristus lea boahtán olbmuid lusa doppe gos dat leat. Girku ferte váldit atnui olbmuid ovdanbuktimiid ja árvvuid. Lea deaŧalaš olbmuiguin gulahallat. </p>
<p><em type="italic">Fleksibalašvuohta </em>lea mávssolaš sámi ipmilbálvaluseallimis, go riikka iešguđet guovlluin </p>
<p>leat iešguđetlágan árbevierut. Galgá leat sadji geavahit sihke 1920-liturgiija doppe gos dat lea dábálaš, ja maid ođđa geahččanlanliturgiijaid. Sápmi lea girjái, sihke giela, kultuvrra ja vuoiŋŋalaš árbevieruid dáfus. Danne ferte buot dásiin girkus atnit kontekstuála jurddašeami váldoprinsihppan go sámi girkoeallimii galgá lahkonit.</p>
<p>Lea dehálaš deattuhit ahte sámi ipmilbálvalusbargguid mihttu ii leat ovddemustá dat ahte riggudit Norgga girku, muhto addit sámi álbmogii dássásaš ipmilbálvalusfálaldaga. Dássásaš fálaldat lea fálaldat mii lea heivehuvvon olbmuid dárbbuid mielde, ja iige dat ahte buohkat fertejit dan seamma fálaldaga oažžut.</p>
<p>Ipmilbálvalusođastusa ortnet mas lea fásta <em type="italic">ordo</em> ipmilbálvalusaide, ja báikkálaš heivehusa ja fleksibalašvuođa prinsihpat das movt ipmilbálvalusa sierra lađđasiid hábme, rahpá vejolašvuođa <em type="italic">čađat </em>ovdánahttit sámi liturgiijaid. Sámi girkoeallimii berre addit vejolašvuođa bargat viidáseappot sámi liturgiijaiguin daid rámmaid siskkobealde mat ipmilbálvalusođastusas leat. Liturgisk sentera mearkkašumi berre vuđoleappot guorahallat sámi liturgiijabargguid oktavuođas. Lullisámi guovllus leat háliidan ovttasbargat Liturgisk senteriin. </p>
<p type="listitem"> Ipmilbálvalusođastusa oktavuođas berre movttiidahttit bargat viidáseappot sámi</p>
<p>liturgiijaiguin sámegiela, kultuvrra ja duohtavuođaipmárdusa vuolgagis. Dan sáhttá áinnas dahkat riikkarájiid badjel geavaheami atnui.</p>
<p type="listitem"> Sámi liturgiijaid davvisámegillii, julevsámegillii ja lullisámegillii galgá bidjat</p>
<p>ipmilbálvalusođastusa resursabáŋkui.</p>
<p type="listitem"> Sámi girkodáidaga ja girkomusihka kultuvraovdanbuktimiid ovdáneami berre sierraládje</p>
<p>vuoruhit. Gč. čuoggá 5.11.</p>
<p type="listitem"> Liturgisk senterii berre addit rolla sámi liturgiijabargguid čuovvoleamis.</p>
<p><em type="bold">5.7. Oskkuoahpahus/oskkuoahpahusođastus  </em> </p>
<p>Virggit:  5 fásta virggi ja 2 prošeaktavirggi sáhttá čatnat njuolga Norgga girku sámi oskkuoahpahussii. Gaskkalaččat<em type="bold"> </em>sáhttá dasalassin 2 virggi (1 fásta ja 1 prošeakta) ásahit vásedin sámi oskkuoahpahussii.  </p>
<p>Davvisámegiella:  - Fásta: Katekehta Kárášjogas, katekehta/searvegoddepedagoga Guovdageainnus, katekehta Deanus ja Unjárggas,  - Prošeakta: Prošeaktajođiheaddji, oskkuoahpahusprošeakta Sis-Finnmárkkus (oskkuoahp.ođastus) Julevsámegiella:  - Fásta: katekehta Divttasvuonas ja katekehta Hápmiris (gaskkalaš)</p>
<p>Lullisámegiella: - Prošeakta: Oskkuoahpahus mieldebargi lullisámi guovllus/Davvi-Rana (oskkuoahpahusođastus) ja oskkuoahpahus mieldebargi (ođastusprošeakta) Snoase (gaskkalaš)</p>
<p>Guovddáš dásis:   - Oskkuoahpahusráđđeaddi (SGR)</p>
<p>Dáin leat 7 virggi ásahan sámi oskkuoahpahusa fuolaheami vuođuštettiin, ja dan lea dehálaš bidjat vuođđun báikkálaš virgádemiin.</p>
<p>Deaddiluvvon oskkuoahpahusveahkkeneavvut sámegillii:</p>
<p>Čuovvovaš oskkuoahpahusveahkkeneavvut (earret biibbaloasit) leat davvisámi, julevsámi ja</p>
<p>lullisámi gielaide.</p>
<p><em type="italic">Davvisámegiella: </em>8 smávva govvagihppaga (okta biibbalmuitalus juohke gihppagis), okta </p>
<p>mánáidbiibbal, <em type="italic">Boahtteáiggeriika</em> (<em type="italic">Framtidslandet</em>, olggosaddán Kristus riegádeami 2000 jagi ávvudeami oktavuođas), Mu biibbalgirji, sámi konfirmántagirji, (nohkan vuorkkás, ođđasit deaddiluvvon jagis 2011).  </p>
<p><em type="italic">Julevsámegiella: </em>5 smávva govvagihppaga (okta biibbalmuitalus juohke gihppagis). <em type="italic">Lullisámegiella: </em>1 mánáidbiibbal, 5 smávva govvagihppaga (okta biibbalmuitalus juohke </p>
<p>gihppagis) ja 1 lullisámi juovlamuitalus.</p>
<p>Oskkuoahpahusođastus: Oskkuoahpahusođastus mii mearriduvvui Stuoradikkis jagis 2003 lea várra dat ođastus Norgga girkus mii buoremusat lea fuolahan ja oainnusmahttán sámi áššiid. Dat guoská sihke  geahččaleapmái, árvvoštallamii ja čađaheapmái. Okta dehálaš sivva lea árvideamis dat go dat lei politihkalaččat álggahuvvon ođastus mas Girko-, oahpahus- ja dutkankomitea evttohus Stuoradikki dieđ. S nr 200 (2002-2003) attii čielga čanastagaid fuolahit sámi oskkuoahpahusa ođastusas.</p>
<p>Okta davvisámi prošeakta Sis-Finnmárkku proavássuohkanis ja okta lullisámi prošeakta Davvi-Rana searvegottis /lullisámi giellaguovllus leat leamaš sierra sámi prošeavttat geahččalanáiggis. Dasalassin leat sámi geahččanguovllut leamaš oassin muhtin eaŋkil prošeavttain, ovdamearkkadihte oskkuoahpahusprošeavttas Hápmiris julevsámi guovllus.</p>
<p>Árvvoštallanraporta <em type="italic">Sámi oskkuoahpahus – Oasseraporta 6</em> jagis 2008 <em type="italic">(http://www.etor.no/doc/Delrapport6_27_mai_SDM_OH.pdf) </em>čilge ja árvvoštallá sámiide guoskevaš oskkuoahpahusprošeavttaid historjjálaš, kultuvrralaš ja girkolaš konteavstta vuođul. Raporta dadjá čielgasit ahte sámi oskkuoahpahusas lea sierra hástalusat fuolahit golbma sámegiela guovtti-/eanetgielat konteavsttas, ja dasalassin daid kontekstuála-teologalaš hástalusaid ektui mat čuožžilit sámi kultuvrra ja historjjá rámmas.    </p>
<p>Jahkásaš <em type="italic">Sámi oskkuoahpahusa árvokonferánsa</em> maid Sámi girkoráđđi lea jagi 2005 rájes lágidan ovttas Girkolaš oahpahusguovddážiin davvin (GOD), lea addán vejolašvuođaid ságastallat dakkár áššiid birra. Vaikko váldoášši leage leamaš sámi oskkuoahpahus, de lea konferánsa maid ságastallan fáttáid birra main lea oppalaš guoskivašvuohta sámi girkoeallimii. Konferánsa lea šaddan mávssolaš arenan sámi oskkuoahpahusa ja sámi girkoeallima fágaovdáneamis ja fierpmádathuksemis. Daid maŋemus jagiid leat ožž</p>
<p type="listitem"> Jahkásaš sámi oskkuoahpahus/sámi girkoeallin fágakonferánsa jotkkojuvvo</p>
<p>doaibmabidjun.</p>
<p>Kursa <em type="italic">Osku ja eallindulkon Sámis</em> (oktiibuot 30 stp) ásahuvvui Sámi allaskuvllas Guovdageainnus jagis 2008 ja oassi das ruhtaduvvui oskkuoahpahusruđaiguin. Kursa addá veahki dahkat čiekŋalet smiehtadusa sámi girkoeallima birra sihke historjjálaš ja dálaáiggi ektui (oahppoplána leat Sámi girkoráđi prošeaktaruđaiguin ruhtadan). Maŋŋil čađaheami oaččui kursa buriid dieđuid ruovttoluotta čakčat 2008/giđđat 2009, ja Sámi girkoráđđi bargá joatkit viidáseappot kurssain (gč čuoggá 5.13).  </p>
<p type="listitem"> Bargat viidásefiervrredit kurssa <em type="italic">Osku ja eallindulkon Sámis</em>. Rekrutterema berre </p>
<p>sihkkarastit dan bokte ahte Presteforeningen, KA-Kirkens Arbeidsgiverorganisasjon, bismagottiid REU-ruđaiguin jnv. váldet dán kurssa joatkka- ja lassioahppun.</p>
<p>Oskkuoahpahusođastusa guovddáš mihttu lea ahte mánát ja nuorat galget gávdnat giela ja govaid mat addet oaivila sin oskui ja eallimii. Sámi girkoráđđi lea oskkuoahpahusođastusa rámmas bidjan arvat resurssaid ásahit <em type="italic">neahttabáikki sámi oskkuoahpahussii</em><em type="italic"> (www.osko.no</em>) maid rahpe Sámi álbmotbeaivvi, guovvamánu 6. beaivvi 2009. Dat lea interaktiivvalaš neahttabáiki 4 gillii – davvisámegillii, julevsámegillii, lullisámegillii ja dárogillii – mii ovttastahttá sámi oskkuoahpahusa ja sámi kultuvragaskkusteami. Fálaldaga leat vuos heivehan 6-12 jahkásaččaide, muhto leat bargamin ásahit fálaldaga 12-15 jahkásaččaide jagis 2010. Leat unnán oskkuoahpahusveahkkeneavvut sámegillii, ja danne lea dát doaibmabidju stuora lávki ovddosguvlui, ja mihtu mielde galgá neahttabáiki šaddat resursan mánáide ja nuoraide dan dehálaš ságastallamis iežas eallima, iežas identitehta ja kristtalaš oskku gaskkas.  </p>
<p type="listitem"> Joatkit sámi oskkuoahpahus neahttabáikki jođihit ja ovddidit viidáseappot.</p>
<p>Lassin e-oskkuoahpahussii berrejit gávdnot vuođolaš oskkuoahpahusveahkkeneavvut sámegillii prentejuvvon hámis. Dat guoská sierraládje 4-jahkásaččaid girjái maid juhket buot searvegottiin. Dán rádjái lea 4-jahkásaččaid girji leamaš dušše davvisámegillii (Mu girkogirji), muhto loahpageahčen 2009 dieđihii IKO ahte rádju lea guorranan. Dan sadjái jorgaluvvui <span type="quote">”Mu Biibbalgirji”</span> davvisámegillii ja dat bođii olggos jagis 2010, ja seamma girji prentejuvvo julevsámegillii vuordimis giđđat 2011. Dan girjjis eai leat meannudan fáttáid mat gullet girku allabasiide, girkui, gástii jnv., ja sámi girkoeallima báikkálaš heivehus boahtá unnán ovdan. Daid lagamus jagiid berre danne ráhkadit sámi girkoeallimii oktasaš girjji 4jahkásaččaide, maid prente davvisámegillii, julevsámegillii ja lullisámegillii, ja mas lea sadji báikkálaš heivehuvvon ovdanbuktimiidda. Lullisámi girkoeallimis leat háliidan vuordit dakkára, dan sadjái go dušše jorgalit.</p>
<p type="listitem"> Ráhkadit sámi girkoeallimii girjji 4-jahkásaččaide mii lea sihke davvisámegillii,</p>
<p>julevsámegillii ja lullisámegillii.</p>
<p>Okta boađus oskkuoahpahusođastusas lea sisafievrredit sámi geahččanguovlluid</p>
<p>čielgaseappot našovnnalaš oskkuoahpahus plánain. <em type="italic">Ipmil addá – Mii juogadit. Norgga girku </em></p>
<p><em type="italic">oskkuoahpahusplána</em>, maid Girkočoahkkin 2009 mearridii čilge máŋgga sajis dan erenoamáš </p>
<p>ovddasvástádusa mii lea sámi oskkuoahpahusa fuolaheamis. Seammás čujuha dat ahte diehtu sámi vuoiŋŋalašvuođa, girkoeallima ja árbevieru birra lea dehálaš oassi dain árbevieruin maid</p>
<p><em type="italic">buohkat </em>berrejit dovdat.   </p>
<p>8. kapihttala bajilčállagis <span type="quote">”Sámi oskkuoahpahus”</span> leat ovddasvástádusjuoguid birra dadjan</p>
<p>čuovvovačča:</p>
<p>Searvegottiin gos leat sámit lea liige ovddasvástádus ođastit maid dan suorggi mii guoská sámi oskkuoahpahussii. <em type="italic">Sámi oskkuoahpahusplána</em> leat sámi kultuvrra, árbevieru ja giela vuođul ráhkadan. Norgga stáhta lea vuođđuduvvon guovtti álbmoga eatnamiid ala, sápmelaččaid ja dáččaid. Vuođđolága § 110a cealká ahte stáhta eiseválddiin lea geatnegasvuohta láhčit diliid nu ahte sámi álbmotjoavku sáhttá seailluhit ja ovddidit iežas giela, kultuvrra ja servodateallima. Sámi mánáin ja nuorain lea vuoigatvuohta oažžut oahpahusa ja materiálaid iežaset gillii, beroškeahttá gos riikkas sii orrot.  </p>
<p><span type="quote">”Musihkka ja kultuvra”</span> bajilčállaga vuolde dan kapihttalis mas lea sáhka oskkuoahpahusa iešguđetlágan dimenšuvnnaid birra, čujuhit ahte <em type="italic">Ipmil addá -  mii juogadit </em>plánas galget oskkuoahpahusas válljet sálmmaid, lávlagiid ja ovdanbuktinvugiid mat čájehit girjáivuođa ja fuolahit árbevirolašgaskkusteami ja ođasmahttima. Dan oktavuođas lea áššáiguoskivaš namuhit ahte mánát ohppet dávjá jođánit amasgielat lávlagiid ja teavsttaid. Álkis mánáidlávlagat sámegillii berrejit oažžut viiddis geavaheami oskkoahpahusa bokte.         </p>
<p>Sámi girkoráđđi mearridii <em type="italic">Sámi oskkuoahpahusplána</em> juovlamánus 2010 ja dat galgá prentejuvvot giđđat 2011. Plána leat ráhkadan deavddarámmaplánan plánii <em type="italic">Ipmil addá – mii </em></p>
<p><em type="italic">juogadit. Norgga girkus oskkuoahpahusplána. </em>Ulbmil lea sihkkarastit sámi mánáide ja </p>
<p>nuoraide, siskkobealde bajemus mihtu oskkuoahpahusplána rámmaid, oskkuoahpahusa mii fuolaha sin sámi gullevašvuođa sihke rámmaeavttuid ja sisdoalu hárrái. Plána lea reaidu deavdit oppalaš čanastagaid maid leat sámi oskkuoahpahusa <em type="italic">Ipmil addá – mii juogadit</em> oktavuođas addán.   </p>
<p type="listitem"> Lea dárbbašlaš bargat searvegottiid ja bismagottiid ektui go galgá <em type="italic">Ipmil addá -  mii </em></p>
<p><em type="italic">juogadit </em>ja <em type="italic">Oskkuoahpahusplánii</em> sisafievrredit sámi geahččanguovlluid<em type="italic">. </em> </p>
<p type="listitem"> Ráhkadit sierra neahttaresurssaid veahkkin doahttalit <em type="italic">Sámi oskkuoahpahusplána</em> ja daid </p>
<p>mihtuid mat leat plánas <em type="italic">Ipmil addá – mii juogadit</em>.  </p>
<p>Fátmmastit mánáid ja nuoraid geain lea doaimmashehttejupmi lea dehálaš bargu sámi oskkuoahpahusas ja lea oassi <em type="italic">Sámi oskkuoahpahusplána</em> čanastemiin.   </p>
<p>Našovnnalaš sámi konfirmántadeaivvadeapmi  Ruoŧa girku (Svenska kyrkan) lea doallan 3-vahkkosaš sámi konfirmántadeaivvadeami sámi konfirmánttaide miehtá riikka, ja sis leat buorit vásáhusat dainna. Dávjá leat eaŋkilolbmot norggabealde oasálastán (áinnas sámit geain leat fuolkkit ruoŧa bealde). Jagis 2009 dagai Ruoŧa girku norggabeale oasálastima áššin (gč.SGR 12/10). Lullisámi girkoeallimis leat daid maŋemus jagiid geahččalan doallat sierra lullisámi konfirmántadeaivvadeami.</p>
<p>Sámi girkoráđđi árvvoštallá ásahit našovnnalaš sámi konfirmántadeaivvadanfálaldaga Norgga girkus dainna málliin maid Ruoŧa girku lea dahkan (muhto dahkat dan oaneheabbun). Sámi girkoeallimis Sis-Finnmárkkus lea konfirmašuvnnas nanu árbevierru, ja danne leat árvideamis sámit geat báikkálaš servodagain leat unnitlogus dakkár deaivvadeami váldoulbmiljoavku. Dakkár deaivvdeapmi lea mávssolaš doaibmabidju sihkkarastit unnimusmeari fálaldaga sámi konfirmánttaide miehtá riikka. Ruoŧa girku Sámi girkoráđis leat buorit vásihusat oktasaš davvisámi, julevsámi ja lullisámi deaivvademiiguin, ja leat addán dan rávvaga ahte norggabealde eai galgga doallat sierra deaivvademiid<em type="bold"> </em>dáidda joavkkuide.  </p>
<p>Sámi našovnnalaš konfirmántadeaivvadeami berre geahččat dan dárbbu ektui mii sámi girkoeallimis  lea nannet nuoraid vuoruheami, ja oktiiheivehit doaibmabijuid nuoraidsuorggis (gč boahtte čuoggá). Konfirmántadeaivvadeapmi sáhttá šaddat sihke dehálaš rekrutterenarena sámi nuoraidbargguide, ja arena gos sámi nuoraidjođiheaddjit sáhttet mieldedoaibmat.</p>
<p type="listitem"> Go galgá sihkkarastit unnimusmeari fálaldaga sámi konfirmánttaide miehtá riikka, de</p>
<p>berre sámi konfirmántadeaivvadeami lágidit jahkásaččat. Lea lunddolaš ahte Sámi girkoráđđi oktiiheiveha dan barggu ovttas golbma davimus bismagodderáđiiguin.</p>
<p>Seammasullásaš doaibmabijuid sáhttá árvvoštallat daid eará ahkodagaid ektui oskkuoahpahusas.</p>
<p><em type="bold">5.8. Nuoraidbargu    </em></p>
<p>Lea erenoamáš dárbu ásahit sámi nuoraidarenaid Norgga girkus. Dakkár arenat eai báljo gávdno dál. Sámi girkoráđi nuoraidlávdegoddi (SGRN) ja Sámi girkoráđđi leat čuiggodan dan, ja Nuoraid girkočoahkkin (NGČ) lea máŋgga áššis deattuhan dárbbu nannet sámi nuoraidbarggu. Sámi nuoraidbarggu vuoruheami ferte maid geahččat Girkočoahkkima mearrádusa čuovggas mii lea ovddidit viidáseappot ja ođasmahttit Norgga girku barggu nuoraiguin geat leat gaskal 18-30 jagi (GČ 5/09).</p>
<p>Earret konfirmántabarggu, de lea sámi girkoeallimis unnán nuoraidbargu. Norgga girkus ii leat sámi nuoraidbargu guovllu dásis ge, muhto leat geahččalan rekrutteret sámi nuoraid Nuoraid girkodiggái (dárogillii: Ungdommens kirketing/ UKT) golbma davimus bismagottiin. Muhtin moadde sámi nuora leat leamaš ovddasteaddjin UKT:s Davvi-Hålogalánddas daid maŋemus jagiid, ja okta sámi nuorra lea dan bismagotti nuoraidráđis leamaš 2008-2010 áigodagas.</p>
<p>Sámi nuorat lea leamaš ovddasteaddjit Nuoraid girkočoahkkimis (NGČ) juohke jagi 2000logu álggu rájes. Sámi girkoráđi nuoraidbargu lea rekrutteren eatnasiid dain. NGČ lea máŋgga geardde ovddidan áššiid mat gusket sámi nuoraidbargguide, ja jagis 2008 lei dat sierra áššin (NGČ 6/08).</p>
<p>2000-2004 áigodagas oaččui Sámi girkoráđđi buriid vásihusaid nuoraidbargoprošeavttas (Nuorra Sámis) mii čalmmustahtii sámi identitehta ja kristtalaš oskku. Ulbmil lei rekrutteret sámi nuoraid girkolaš oahpuide ja bálvalussii. Sullii moaddelogi lullisámi, julevsámi ja davvisámi nuora gaskal 15-30 jagi ledje das mielde. Máŋggas sis geat ledje dan prošeavttas leat ovddastan sámi girkoeallima iešguđetlágan vuogasvuođain, ja moattis leat maid váldán girkolaš oahpu.</p>
<p>Nuorra Sámi-prošeavtta loahpaheamis lei dáhttu joatkit bargguin viidáseappot, ja jagiin 20052007 geahččaledje dan fuolahit Sámi girkoráđi nuoraidlávdegotti (SGRN) bokte, mii lea ráđđeaddi orgána Sámi girkoráđis. SGRN loahpahuvvui jagis 2007, daningo Sámi girkoráđi virgeresurssa ii šat lean vejolaš ruhtadit prošeaktaruđaiguin. Das váillui maid heivvolaš struktuvrralaš čanastat girku guovllu ja našovnnalaš nuoraidbargguid struktuvrraide. Sámi girkoráđđi lea danne <em type="italic">Sámi girkoeallima strategalaš plána</em> oktavuođas bargan ásahit sámi nuoraidráđi ođđa vuogi mielde.  </p>
<p>Primára vuođuštus ásahit sámi nuoraidbarggu Norgga girkus fertejit leat sámi nuoraid iežaset dárbbut. Sámi nuoraidbarggu vuoruheapmi lea dattege erenoamáš dehálaš maiddái stuorát rekrutterengeahččanguovllus. Norgga girku sámi nuoraidbarggu bajemus mihttu ferte leat identitehta, giela ja kristtalaš searvevuođa nannen sámi nuoraid gaskkas, ja nuoraid oasálastin ja mieldeovddasvástádus sámi girkoeallima viidáseappot ovddideamis, ja ahte sámi girkoeallimis čáhkkehuvvo eanet sadji nuoraid kultuvraovdanbuktimiidda. Sámi geahččanguovllus lea dasalassin mávssolaš ahte nuoraidbarggut dáhpáhuvvet máŋggabuolvvatgeahččanbealis.</p>
<p>Sámi nuoraidbarggus berre báikkálaš girkoeallin leat vuolggasaji vuođđu, ja báikkálaš girkus lea vuoruhuvvon bargun addit sámi nuoraide saji, ja mov</p>
<p>Bargu heivehuvvon deaivvademiid- ja čoahkkanemiid oktavuođas   Eanemus strategalaš doaibmabidju nannet sámi nuoraidbarggu lea jáhkkimis ásahit sámi nuoraide deaivvadanbáikkiid. Guhkes gaskkaid dihte ja danne go searvegottiin gos leat unnán sámi  nuorat, lea strategalaččat buoremus vuoruhit guovllu ja našovnnalaš deaivvademiid (gč. Nuorra Sámis-prošeavtta). Das ferte čalmmustahttit searvevuođa, identitehtahuksema ja vuoiŋŋalaš ahtanuššama, iige bargat áššebáhpiriiguin dahje ásahit lávdegottiid (NGČ 07/10). Hárjehallat jođiheaddjin lea juoga mii berre leat strategiijan dakkár čoahkkanemiin vai dat lokte beroštumi, sáhttá rekrutteret ja sihkkarastit kontinuitehta viidáseappot. Dakkár sámi nuoraidbargguid čoahkkaneamit sáhttet áiggi vuollái duddjot vuođu rekruttereret sámi nuoraidorgána Norgga girkui.</p>
<p>Sámi nuoraidlávdegoddi – Sung  Go galgá nagodit sihkkarastit sámi nuoraide vejolašvuođa mieldemearridit girkus, de evttohit ásahit sámi nuoraidlávdegotti nuoraidgažaldagaide (dárogillii: Sung) guovddášgirkolaš dásis mii sáhttá doarjut báikkálaš ja guovllu sámi nuoraidbargguid.</p>
<p>Sung ásahuvvo našovnnalaš lávdegoddin seammaládje go Ufung lea Girkoráđis. Lea lunddolaš ahte Sung bargá sámi nuoraidgažaldagaiguin main lea oktasašgirkolaš sisdoallu, maiddái riikkarájiid rastá ovttasbargguin. Sung lea dakkár arena gos sámi nuoraid sáhttá ráhkkanahttit bálvalussii ja doaimmaide girkus. Eanetlohku Sung mieldelahtuin galget leat sápmelaččat (gč. eavttuid Sámedikki jienastuslohkui registreremis).</p>
<p>NGČ (07/10) lea dasa cealkán ahte Sung ii galgga doaibmat dušše teknihkalaš ovttastuvvon orgánan maid iešguđetlágan ráđit ja lávdegottit leat nammadan, ja oaivvildit ahte nuoraidbarggu vuoruheapmi sámi girkoeallimis galgá álggahit stuora nuoraidčoahkkimis gos válljejit muhtin Sung mieldelahtuid. NGČ evttoha Sung čuovvut seamma málle go dan maid Girkoráđi Utvalg for ungdomsspørsmål lea dahkan, ja mas nuoraiddeaivvadeapmi vállje beali, ja Sámi girkoráđđi dievasmahttá dan iežas nammademiiguin. Dainna lágiin sáhttá buohkaid fuolahit, nugo ovdamearkkadihte mieldelahtuid dan golmma sámi giellaguovlluin, sohkabeali, agi jnv.</p>
<p type="listitem"> Ásahit fásta sámi nuoraidráđđeaddivirggi (SGR) mas lea ovddasvástádus našovnnalaš</p>
<p>sámi nuoraidbargguin (gč. evttohuvvon virggi čuoggás 5.4.5). Váldobarggut leat oktiiheivehit sámi nuoraidbarggu Norgga girkus deaivvademiid bokte, ja ásahit sámi nuoraidlávdegotti Norgga girkui (Sung). Dakkár bargui eaktuduvvojit sierra doaibmaruđat.</p>
<p>Sámi nuoraidbarggu dárbbaša seammás maid čalmmustahttit guovllus ja báikkálaččat.</p>
<p type="listitem"> Ávžžuhit golbma davimus bismagodderáđi čalmmustahttit sámi nuoraidbarggu.</p>
<p type="listitem"> Lea dárbu juolludit prošeaktaruđaid nannet báikkálaš sámi nuoraidbarggu.</p>
<p type="listitem"> Ávžžuhit searvegottiid sámegiela hálddašanguovllus, sámi searvegotti lullisámi guovllus,</p>
<p>ja Sis-Finnmárkku proavássuohkana atnit sierraládje beroštusa sámi nuoraidbarggus.</p>
<p>Nuoraidteam  Departemeanttas lea ortnet maid gohčodit <span type="quote">”Sámi ofelaččat”</span>. Dan ortnega prinsihppa lea <span type="quote">”Nuorat deaivvadit nuoraiguin”</span> ja das leat 3 sámi nuora, geat ožžot bagadallama Sámi allaskuvllas Guovdageainnus, ja juhket dieđuid sámiid ja sámi nuoraid birra skuvllain miehtá Norgga. Sáhtášii jurddašit dan sullásaš 1-jagi ortnega sámi girkoeallimii mas 3 sámi nuora leat okta team, ja maŋŋil go leat ožžon álgooahpu ja dohkálaš fágalaš bagadallama, de sáhttet sii galledit iešguđetlágan nuoraidarenaid Norgga girkus. Dan sisdoallu sáhtášii leat diehtojuohkinbargu sámiid birra oppalaččat ja sámi girkoeallima birra iešguđet guovlluin riikkas, ja doaibmat mieldeváikkuheaddjin sámi nuoraidleairrain, sámi konfirmašundahkosiin jnv.</p>
<p>Dan doaibmabiju eai ávžžut <em type="italic">Sámi girkoeallima strategalaš plána</em> doaibmaplánaáigodagas álggahit. Doaibmabidju eaktuda vuos ahte lea ásahuvvon girkolaš sámi nuoraidbargu mii doaibmá rekrutterenpoolan nuoraidteamii, ja dat gártá máksit olu. Guhkit áiggi vuollái sáhttá almmatge dakkár doaibmabiju árvvoštallat. Sámi nuoraidteama sáhtášii veahkkin nannet sámi nuoraidbarggu, ja doaimmašii arenan rekrutteret viidáseappot girkolaš bálvalussii.  </p>
<p><em type="bold">5.9.  Diakoniija </em></p>
<p>Virggit: Oppalaččat sáhttá 3 virggi Norgga girkus čatnat njuolga sámi diakoniijai.</p>
<p>Davvisámis: Diakona Kárášjogas, diakona Deanus ja Unjárggas.  Julevsámis: Ii oktage. Lullisámis: Lullisámi diakona</p>
<p>Dasalassin lea Norgga sámemišuvnnas 1 lullisámi diakonamieldebargivirgi. Son lea aiddo mannan ealáhahkii, muhto sus lea šiehtadus bargat vel 1 jagi. Dan maŋŋil lea dan virggi dilli eahpesihkar.</p>
<p>Loahpageahčen 1990-logu dahke smiehtadusbarggu sámi diakoniijas, ja Sámi girkoráđis lei bargojoavku mii ráhkadii dokumentta<em type="italic"> Sámi diakoniija vuođđojurddašeapmi</em> (1999). Dokumeantta deattuha čađat dan man dehálaš lea doarjut positiivvalaččat sámi identitehta ja sámi arenahuksema. Váldoáššiid sáhttá buori muddui relateret <em type="italic">Diakoniijaplána </em>(GČ 6/97) vuođđogeahččanbeliide.  </p>
<p>Kultuvrralaš girjáivuohta ja álgoálbmogiid vuoigatvuođat leat rastideaddji geahččanguovllut</p>
<p><em type="italic">Diakoniijaplánas</em>, ja plánas lea govda diakoniijaipmárdus mii guoskkaha sámivuođa máŋgga </p>
<p>sajis. Plána čilge diakoniija dego ”[…] girku ovddasmorašbálvalus. Dat lea evangelium  daguid bokte ja ovdanbuktojuvvo ráhkisvuođa bokte lagamužžii, fátmmasteaddji searvevuođas, sivdnádusa gáhttemis ja vuoiggalašvuođa beali rahčamis.”</p>
<p> Buot 4 čoavddasáni – ráhkisvuohta lagamužžii, fátmmasteaddji searvevuohta, sivdnádusa gáhtten ja vuoiggalašvuođa beali rahčan – leat áššáiguoskivaččat sámi diakoniijas. Lea čielga dárbu fuolahit sámi dimenšuvnna árbevirolaš ovddamorašdiakoniijas. Dat guoská dárbui beassat iežas giela geavahit go deaivvada ovddasmorašdiakoniijain, ja / dahje iežas kultuvrrain ja árbevieruin go olmmoš lea hearkkes dilis. Sieluovddasmoraš, eahkedaččat, morašbargu, bálvalusat boarrásiidsiiddain, doaimmashehttejuvvon olbmuid fátmmasteapmi, doaibmabijut iešsoardima vuostá, gárrenmirkofuolla, veahkaválddálašvuohta jnv. leat dakkár dilit.  Dokumenta <em type="italic">Sámi diakoniija vuođđojurddašeapmi</em> čujuha maid ahte mánát geain lea sámegiella ruovttugiellan lea dakkár joavku mii dárbbaša beassat sámegiela geavahit ovddasmorašdiakoniija deaivvadettiin. Sohkabeali-, dásseárvvu- ja ovttaseallingeahččanguovlluid barggus dárbbašuvvo gelbbolašvuohta sámi bearaš- ja sohkastruktuvrrain ja eará beliin sámi konteavsttas. Diehtu sámi oskku ja duohtavuođaipmárdusa birra sáhttá leat mávssolaš vai olbmuid vásihusat eai dulkojuvvo boastut sieluovddasmorašbargguin ja psykiatriijas. Sámi diakoniija dárbbaša nappo gelbbolašvuođa sámi kultuvrras.  </p>
<p>Go geahččá bajilčállagii fátmmasteaddji searvevuođa birra, de leat áigeguovdilis ovdamearkkat dasa oktavuođa- ja fierpmádathuksejeaddji barggut sámiid gaskkas geat orrot bieđgguid ja ellet unnitlogus iežaset báikkálaš servodagain. Báikkálaš fierpmádagaid nannemis ja ealáskahttimis (ristváhnenvuohta, fuolkkit, ránnjá- ja gilifierpmádagat) girkolaš doaimmaid oktavuođas lea diakonála dimenšuvdna. Fátmmastit ja láhčit vejolašvuođaid olbmuide geain leat sierranas dárbbut lea maiddái dehálaš deattuhit sámi diakoniijas. Lea   maid lunddolaš čujuhit báhppabálvalusdárbbuide maid buohcciviesuin ja giddagasain eai govčča.</p>
<p>Sivdnádusa gáhttema čalmmustahttin čáhkkeha saji ođđasis ealáskahttit ja loktet ovdan sámi árbevirolaš árvvuid mat gusket lundui, ja bidjat dai</p>
<p>Plána čuokkis 3.2 Diakoniija servodatoktavuođas bidjá diakoniija historjjálaš ja servodatlaš rámmii mii dahká soabadandimenšuvnna relevántan diakoniijaipmárdusas. Dat áiddostahttá ahte sámegiela, kultuvrra ja servodateallima fuolaheamis lea diakonála dimenšuvdna:</p>
<p>Norga lea vuođđuduvvon guovtti álbmoga eatnamiid ala – sápmelaččaid ja dáččaid, gč. Vuođđolága § 110. Sámiid dáruiduhttin lea dahkan čiekŋalis háviid mat eai leat vel savvon. Dat historjá hástala girku ovddidit soabadanbarggu mii buktá sápmelaš girjáivuođa oidnosii, ja vuhtiiváldá dan. Sámiid vuoigavuohta iežaset gillii, historjái, kultuvrra ovdanbuktimii, ealáhusdoaimmaide ja mieldemearrideapmái galgá maid leat guovddáš oassi girkolaš diakonála bargguin.</p>
<p>Diakoniijas lea mávssolaš rolla ásahit sámi identitehtii saji ja dan nannet dan bokte ahte váldá duohtan sápmelaččaid duohtavuođaipmárdusa ja eallima.</p>
<p>Dat geahččanguovlu addá maid čielga čujuhusaid diakoniijaplána maŋemus váldogeahččanguvlui, namalassii vuoiggalašvuođa beali rahčamii. Dan suorggis čujuha diakoniija čielgasit dan fáddái mii lea soabadan- ja gulahallanbargguid kapihttalis (gč čuoggá 5.10), ja erenoamážit álgoálbmotbargguid kapihttalis (čuokkis 5.13). Álgoálbmotbargu riikkaidgaskasaš geahččanguovllus lea diakonála geavat mii váldá globála vuoigatmeahttunvuođa duođalažžan.</p>
<p><em type="italic">Diakoniijaplána</em> lea davvisámegillii jorgaluvvon ja dat lea jagi 2001 rájes leamaš <em type="italic">neahtas.  </em></p>
<p>Maŋŋil go <em type="italic">Diakoniijaplána</em> sisafievrrededje leat leamaš unnán doaibmabijut ja arenat gos sáhttá digaštallat sámi diakoniija sisdoalu ja hástalusaid. <em type="italic">  </em></p>
<p type="listitem"> Sámi diakoniija ferte oažžut eanet čalmmustuhttima boahttevaš jagiin, ja nannet suorggi</p>
<p>lassi resurssaiguin. Sámi girkoráđđi oažžu ovtta virgeresurssa suorggis (gč evttohuvvon virggi čuoggás 5.4.5).</p>
<p type="listitem"> Ávžžuhit bidjat sámi diakoniija fáddán sierra fágakonferánssas, ja bargat viidáseappot</p>
<p>Diakoniijaplánain sámi girkoeallimis.</p>
<p>Ođđa virggiid bokte leat bargamin nannet diakoniija Norgga girkus daid lagamus jagiid. Dan oktavuođas lea lunddolaš ahte sámi girkoeallin nai oččošii ođđa resurssaid.</p>
<p type="listitem"> Evttohit guokte ođđa diakonavirggi báikkálaš sámi girkoeallimii (gč čuoggá 5.4.1)</p>
<p><em type="bold">5.10. Soabadan- ja ságastallanbarggut  </em></p>
<p>GČ áššis 13/97 celkkii Girkočoahkkin čuovvovačča: ”Girkočoahkkin dovddasta ahte eiseválddiid dáruiduhttinpolitihkka ja Norgga girku rolla dan oktavuođas lea mielddisbuktán  veahkaválddálašvuođa sámi álbmoga vuostá. Girkočoahkkin áigu bargat dan ovdii ahte dat boasttuvuohta ii šat galgga jotkkojuvvot.” Girkočoahkkin ávžžuhii dan duogáža vuođul earret eará bargat viidáseappot soabadanipmilbálvalusaiguin, ja láhčit vejolašvuođaid bargat viidáseappot soabadangažaldagaiguin searvegottiin.</p>
<p>Go oaidná daid almmuhuvvon<span type="quote">”soabadanipmilbálvalusaid”</span>, de eai leat dakkáriid báljo doallan. Maŋŋil dan mearrádusa sáhtii muhtin sámi birrasiin vuohttit dan balu ahte dakkár ipmilbálvalusat sáhttet addit olgguldas <span type="quote">”soabadeami”</span> ja addit dakkár vuordámušaid ahte sámit galge ovtta eaŋkil ipmilbálvalusain geargat bávččas ja váttis historjjáin. Buoret lahkoneami sáhttá jáhkkimis dahkat go doallá ipmilbálvalusaid mat <em type="italic">doibmet</em> soabadeaddjin, dan sadjái go almmuhit ipmilbálvalusaid <span type="quote">”soabadanipmilbálvalussan”</span>. Dasa leat máŋga buori ovdamearkka.  </p>
<p>Namuhuvvon girkočoahkkinmearrádusa eanemus konkrehta čuovvoleapmi soabadanbargguin lea dat soabadan- ja gulahallanprošeakta maid čađahedje julevsámi guovllus Davvi-Sálttus (Hápmir ja Divttasvuotna) jagiin 2005-2007. Dan prošeavtta bokte lea </p>
<p>Prošeavttas ásahedje háladan- ja ságastallanarenaid ollesolbmuide ja nuoraide, gos sámit ja dáččat besse guldalit guđetguimmiideaset historjjáid ja gos ságastalle dan heajos historjjá birra ja dan maid dat čuovuhii. Prošeakta gaskkustii maid lonohallama gaskal Koi-álbmoga Lulli-Áfrihkás, čáhppesivnnát álgoálbmotjoavku mii lea unnán vuhtiiváldojuvvon sihke vilges ja čáhppes eanetloguin. Prošeakta oaččui ruđalaš doarjaga Girkuidgaskasaš ráđis ja Sámi girkoráđis.</p>
<p>Prošeaktaraporttas guovvamánus 2007 čoahkkáigeassá prošeaktajođiheaddji dehálaš bargguid maiguin ferte viidáseappot bargat dan soabadanbarggus:  1.   Gulahallan- ja soabadanbarggu bokte Davvi-Sálttus lea girku leamaš vuoiŋŋalaš deaivvadanbáikin earáláhkái go ovdal. Dat lea diktán eaŋkilolbmuid muitalusaid váikkuhit iežas dakkár vugiin mii lea rievdadan girku, ja olbmuid gova das. <em type="italic">Daid </em></p>
<p><em type="italic">vásihusaid maid das leat ožžon, ferte fievrredit</em> <em type="italic">viidáseappot </em>girkui maiddái eará </p>
<p>guovlluin ja go deaivvada eará joavkkuiguin geaiguin girku lea riidalan, dahje dahká dan.</p>
<p>2.  <em type="italic">Historjačállin. </em>Go sámiid birra lassána máhttu báikkálaččat ja erenoamážit girku rolla sámiid dáruiduhttimis, de sáhttit mii girkun ja báikkálaš servodahkan oažžut dan ipmárdusa mii dál váilu das movt dáruiduhttin lea gitta dán rádjái váikkuhan sámiide ja dáččaide geat orrot Davvi-Sálttus. Nu guhkás go mun máhtán ipmirdit, de lea dat ilá stuora ja gáibideaddji bargu smávva ja resursageafes searvegottiide dainna iehčaneaset bargagohtit […]  </p>
<p>3.  <em type="italic">Láhčit sámegillii, dáidagii ja kultuvrii eanet saji searvegottiin gos leat sihke sámit ja </em></p>
<p><em type="italic">dáččat. </em>Mu mielas berre ráhkadit dárkilis plána vai sihkkarastá ahte sámi servodat </p>
<p>sáhttá girkus gávdnat dovdojumi girku dáidaga, kultuvrra ja giela bokte. Dál lea sámi dáidda, kultuvra ja giella measta áibbas jávkosis eanas girkuin julevsámi guovllus. Odne lea dušše okta báhppa dán guovllus gii máhttá julevsámegiela liturgalaš atnui. Dat dilli lea dohkketmeahttun ja áibbas boastut. […]</p>
<p>4.  <em type="italic">Addit dárbbu mielde ekonomalaš ja vejolaš eará doarjaga, boahtteáiggi, friddja </em></p>
<p><em type="italic">ságastallan- ja soabadandoibmii julevsámi guovllus.  </em></p>
<p>Čoahkkáigeasidettiin sáhttá dadjat ahte soabadan- ja ságastallanprošeakta Davvi-Sálttus bidjá</p>
<p>ovttaládje soabadanbarggu oktavuhtii girku oppalaš bargguiguin nannet sámi girkoeallima (gč. čuoggá 4.6 bajábealde). Nuppe bealis lea prošeakta addán sierra vásihusaid gávdnat ávkkálaš vugiid báikkálaš ja guovllu soabadan- ja ságastallanbargguide. Dat leat áššáiguoskivaččat<em type="bold"> </em>stuorát osiide sámi girkoeallimis, main jáhkkimis lea árvu fievrredit maiddái eará surggiide girku bargguin. Prošeaktaraporta bivdá ásahit friddja gulahallan- ja soabadandoaimma man vuolgga lea julevsámi guovllus.   </p>
<p type="listitem"> Julevsámi soabadan- ja ságastallanprošeavtta vásihusaid berre viidásetovdánahttit<em type="italic"> </em>ja </p>
<p>juohkit daid vásihusaid viidáseappot.</p>
<p>Norgga girku Finnmárkkulága evttohusa meannudettiin (GČ 11/03) bidje soabadangeahččanguovllu vuođđogeahččanguovlun. Norgga girku mearrádus dan áššis lei juoga maid norgga almmolašvuohta mearkkašii ja dasa bidje deattu lága loahppameannudeamis. Ášši nannii olu sámiide dan dovddu ahte Norgga girku lea maid sámiid váras. Leat ain arvat sámi vuoigatvuohtagažaldagat mat eai leat čielgasat Norggas, ja maid stuoradiggi galgá meannudit stuoradiggeáigodagas 2009-2013. Dat gusket ovddemustá eatnamiidda ja čáziide sámi guovlluin lullelis Finnmárkku, namalassii Romssas lulásguvlui gitta Femundenii (Den nye sameretten), ja mearrasámiid vuotna- ja riddoguolástanvuoigatvuođat (Riddoguolástanlávdego</p>
<p type="listitem"> Norgga girkui lea lunddolaš dovdat ovddasvástádusa čuovvut mielde sámi</p>
<p>vuoigatvuohtamannolagain. Dat gáibida gelbbolašvuođa dan suorggis ja áktejumi das mii Norgga girku ovddasvástádus ja rolla lea dákkár áššiin.</p>
<p><em type="bold">5.11. Girkolaš kultuvrabarggut: girkomusihkka ja girkodáidda  </em></p>
<p>Girkolaš kultuvradieđáhus <em type="italic">Kunsten å være kirke</em> (2005) lea vuođđu dan kultuvravuoruheamis mii Norgga girkus dál dáhpáhuvvá. Das loktejit sámi girko- ja kultuvraeallima ovdan sierralágan geahččanguovlun, ja dan suorggis ovddidit čuovvovaš <span type="quote">“váikkuhusaid ja ráđiid”</span>:   </p>
<p><em type="italic">Norgga girku berre láhčit sámiide vejolašvuođaid hehttekeahttá sáhttit fuolahit ja ovddidit viidáseappot iežaset giela, iežaset govastagaid ja ovdanbuktinvugiid, </em>ja addit </p>
<p>buriid rámmaeavttuid oažžut ealli ja bistevaš sámi girko- ja kultuvraeallima.</p>
<p><em type="italic">Sámi álbmogis galgá leat vuoigatvuohta váldit atnui iežaset kultuvraovdanbuktimiid ja govastagaid girkus. </em>Das lea vuođolaš mávssolašvuohta go galgá dovdat árvvu ja </p>
<p>oadjebasvuođa álbmoga iešlági ektui. Sámi dáiddárat sáhttet čoahkkanit lonohallat vásihusaid, vugiid ja movttiidahttit guđetguimmiideaset ovddidit viidáseappot sámi kultuvraovdanbuktiimiid. Ipmilbálvalusaid ja čoakkalmasaid oktavuođas sáhttá lágidit álbmotčoahkkimiid gos lea vejolaš digaštallat makkár sámi govastagaid ja kultuvraovdanbuktimiid girkolanjas sáhttá atnit.</p>
<p><em type="italic">Girku hástaluvvo gávdnat govastagaid ja meanuid sámi árbevierus. </em>Dat gáibida </p>
<p>aktiivvalaš liturgalaš barggu ja vuođolaš máhtu sámi historjjás, oskkoldaga geavadis ja sámi kultuvraovdanbuktimiin. Sámi teologat hástaluvvojit joatkit dan dehálaš barggu, ja teologalaš oahpahusásahusat berrejit láhčit vejolašvuođaid dakkár máhtu gaskkustit.</p>
<p><em type="italic">Girku berre maid ráhkadit buolvvaidgaskasaš deaivvadanbáikkiid</em> vai sáhttá sámi </p>
<p>identitehta nannet. Dan sáhttá dahkat ipmilbálvalusaid dahje miehtá Sámi konfirmántadeaivvademiid bokte vai lea vejolaš nannet gullevašvuođa, sámi vuoiŋŋalašvuođa ja sámi árbevieruid ja lonohallat máhtuid. Girkostallamis lea maid sosiála dáhpáhus. Ipmilbálvalusa maŋŋil sáhttá bidjat áiggi vai lea vejolaš čatnat oktavuođaid buolvvaid gaskii, ja gullat ođđasiid fulkkiid ja ustibiid birra geat orrot guhkkin eret. Dakkár vuogasvuođat leat máŋggaládje ealli oahppobáikkit mánáide ja nuoraide. Ođđa diehtojuohkinteknologiija lea maid vejolaš váldit atnui. Interneahtta lea buorre ovttasdoaibmanreaidu buolvvaid gaskkas. Muitalusaid sáhttá lonohallat, ja rahpat vejolašvuođa gaskkustit máhtuid ja árbevieruid goabbatguvlui.</p>
<p><em type="italic">Sámi sálmmaid berre dávjjibut atnit ipmilbálvalusain</em> vai dat lunddolaččat viidáset </p>
<p>fievrreduvvojit. Vuoiŋŋalaš lávlagat leat erenoamáš dehálaččat hávdádemiin ja viessolohkamiin ja dat berrejit šaddat oassin ipmilbálvalusárbevieruin. Lea maid dárbu bidjat resurssaid fievrredit sámi sálbmalávlunmáhtu nuorat buolvvaide, vai sálbmadávvir fievrreduvvo viidáseappot. Lea maid dehálaš čáhkket saji juoigamii ja árbevirolaš musihkkavugiide dain guovlluin gos dat lea lunddolaš. Vuoruhit čállit ođđa sálmmaid sámegillii addá sálbmadávvirii lagasvuođa ja oahpisvuođa dovddu.</p>
<p><em type="italic">Norgga girkus lea ovddasvástádus gáhttet ja ovdánahttit sámegiela – maiddái bassi giellan. </em>Danne berre čáhkkehit eanet saji doallat sártniid ja ipmilbálvalusaid gos dušše </p>
<p>sámegiella geavahuvvo.</p>
<p>Dan sadjái go čujuhit sierra kultuvradoaibmabijuide, de signalisere nappo <em type="italic">Kunsten å være </em></p>
<p><em type="italic">kirke</em> ahte kultuvrabargu girkus lea ovddemustá sihkkarastit sámi kultuvrra </p>
<p>vuođđodimenšuvdnan sámi girkoeallima vuođđodoaimmain. Dan viiddis govdodaga doaibmabijuin maid <em type="italic">Sámi girkoeallima strategalaš plána </em>evttoha, sáhttá ipmirdit dan geahččanguovllus. Sámegiela nannen, virggiid ásaheapmi, sámi liturgiijabarggut, barggut sámi kristtalašvuođaipmárdusain ja teologiijain jnv. lea nappo maid sámi </p>
<p><em type="italic">kultuvravuoruheapmi</em> Norgga girkus. </p>
<p><em type="italic">Girkomusihkkaplánas </em>leat čujuhusaid sámivuhtii, ja dasalassin lea sierra oassekapihtal </p>
<p>girkomusihka birra sámi geahččanguovllus. Das deattuhit ahte Norgga girkus lea háliidus dahkat nanu diđolažžan dan ahte sámi kultuvra- ja musihkkaeallima girjáivuođa galgá girku siskkobealde beassat atnit ja ovdánahttit. Das lea sierra teakstabihttá sámi sálbmalávlunárbevieru birra, ja dan sámi nuohttadovddu ja árbevirolašmusihka birra maid dat siskkilda. Das čujuhit maid ahte máŋggakultuvrralaš servodat addá sihke movttiidahttima, ja bidjá deattu árbevirolaš árvvuide mat gávdnojit sámi báikkálašservodagain ja sámi girkoeallimis. Dan geahččanguovllus bargá sámi girku nannet iežas identitehta, vai sáhttá gáhttet ja ođasmahttit girkomusihka báikkálaš árbevieruid ja háliidusaid mielde. Plána čujuha ahte maiddái olggobealde sámi guovddášguovlluid berrejit searvegottit čáhkkehit saji sámi árbevirrui ja identitehtii girkomusihkalaš eallimis. <em type="italic">Girkomusihkkaplána</em> dadjá ahte okta mihttu lea oahpahit sámi musihkkaárbevieruid olbmuide geat daid eai dovdda dan bokte ahte váldit atnui sámi sálmmaid ja liturgiijaid mat leat sálbmagirjjiin, ja addit sámi musihkkii saji ja beroštusa ipmilbálvalusas.  </p>
<p><em type="italic">Sámi girkoeallima strategalaš plána </em>lokte ovdan guokte suorggi maid galget sierraládje </p>
<p>vuoruhit sámi kultuvrabargguin girkus: (1) sámi girkodáidda/girkotekstiillat ja (2) sámi girkomusihkka. Sámi girkoeallima sáhttá daid surggiid vuoruhettiin dan eanet oainnusmahttit ja addit dasa eanet báikkálaš heivehusa. Dás lea relevánta čujuhit dasa maid leat dadjan teakstabihtás soabadan- ja gulahallanbargguid birra (čuokkis 5.10). Sámi girkodáidda lea dehálaš oassi identitehta huksemis ja dan dohkkeheamis.</p>
<p>Dán rádjái leat unnán bargan sámi girkodáidagiin ja girkotekstiillaiguin norgga bealde. Girkomusihka bealis leat ožžon mávssolaš vásihusaid sámi nuohtaiguin lullisámi ja davvisámi liturgiijaid bargguid oktavuođas.</p>
<p type="listitem"> Sámi kultuvravuoruheapmái galget biddjojuvvot resurssat mat sierraládje deattuhit sámi</p>
<p>girkodáidaga/girkotekstiillaid ja sámi girkomusihka. Sámi girkoráđđi galgá oažžut ovtta virgeresurssa dán suorggis (gč evttohuvvn virggi čuoggás 5.2.1).</p>
<p>Bismagottiid girkolaš kultuvraruđaid<em type="bold"> </em>ohcamušain lea dušše Davvi-Hålogalándda bismagoddi </p>
<p>váldán sámi kultuvrabargguid oassegeahččanguovlun iežaset kultuvravuoruheamis. Lea Girkoráđi ovddasvásádus gozihit ahte čanastagat dieđáhusas <em type="italic">Kunsten å være kirke</em> maid </p>
<p>čuvvoluvvojit sámi girko- ja kultuvraeallima hárrái.</p>
<p type="listitem"> Davvi-Hålogalándda, Lulli-Hålogalándda ja Nidarosa bismagottiid, ja Girkoráđi</p>
<p>kultuvraráđdeaddiin berre leat geatnegasvuohta sámi girkoeallima girkolaš kultuvrabargguid ektui.</p>
<p><em type="bold">5.12. Rekrutteren   </em></p>
<p><em type="italic">St.dieđ. nr 28 (2007-2008) Sámepolitihkka</em> dadjá ahte buori fálaldaga kvalitehta eaktuda </p>
<p>buriid bargiid geain lea gelbbolašvuohta sámegielas ja kultuvrras (s 71). Seammás mieđiha ráđđehus dakko leat stuora rekrutteren- ja gelbbolašvuođahástalusaid. Lea stuora gaska dan gelbbolašvuođas maid lágaid ja politihkalaš čanastemiid bokte leat eaktudan, ja dan gelbbolašvuođas mii duohtavuođas gávdno iešguđet etáhtain sámegiela ja kultuvrra ektui. Stuoradiggedieđáhus dadjá ná Norgga girku dili birra (s 181)</p>
<p>Nugo maid eará surggiin ge lea (gč. kap. 5.2), de lea girkui nai hástalus gávdnat dohkálaš sámegielat bargiid. Sámi girkoráđis leat leamaš iešguđetlágan doaibmabijut vai sápmelaččat rekrutterejuvvoše girkolaš doaimmaide ja girkolaš oahpuide. Dál leat liikká dakkár báhpat, katekehtat ja diakonat geain ii leat sámi giella- ii ge kultuvraduogáš geat biddjojuvvojit girkolaš virggiide sámi guovlluin. Buoridan dihte dien dili, de lea Davvi-Hålogalánda maŋimus jagi ásahan giellaoahpahusa báhpaide. Dien hástalusa ferte maid geahččat stuorát geahččanguovllus. Ovdamearkka dihte lea dárbu nannet rekrutterenbarggu sámi nuoraid ektui, maiddái girkolaš oahpuin.</p>
<p>Rekrutterendili váikkuhus lea maid dat ahte maiddái sámegiela hálddašanguovlluin ožžot sápmelaččat eanas oasi bálvalusain dárogillii. Sámelága § 3 – 6 mielde lea juohkehaččas riekti oažžut individuála girkolaš bálvalusaid sámegillii Norgga girku searvegottiin sámegiela hálddašanguovllus, ja dat leat gávcci suohkana – Snoasa, Divttasvuotna, Gáivuotna, Guovdageaidnu, Kárášjohka, Porsáŋgu, Unjárga ja Deatnu. Loabát suohkan Romssas lea mearridan ahte suohkan áigu ohcat lahttuvuođa sámegiela hálddašanguvlui.</p>
<p>Girku bargá sámegiela nannemiin maiddái olggobealde hálddašanguovllu.</p>
<p>Lassin girkofágalaš gelbbolašvuhtii, de lea dárbu sámi giella- ja kultuvragelbbolašvuhtii eanas girkolaš virggiin sámi guovlluin. Diet guoská buot dásiide girkus, ja dás lea sáhka ovdamearkka dihte dulkonbálvalusas, IT-čovdosiin, bargiid kurssain, ja guovttegielat galbbaid geavaheamis.  (St.dieđ. nr 28 (2007-2008) Sámepolitihkka, s 181)</p>
<p>Norgga girku dárbbaša bargat dihtomielalaččat ovdánahttit gelbbolašvuođa ja rekrutterema vai sihkkarastá sámi giella- ja kultuvragelbbolašvuođa girku bargiid gaskkas. Das lea ávkkálaš jearrat makkár ovdamearkkaiguin Norgga girku lea lihkostuvvan sámi giela ja kultuvrra fuolaheamis báikkálaččat. Čuovvovaš dábiide sáhttá čujuhit:</p>
<p>1. Báhppabálvalusas fuolahuvvo sámegiella eanas dain báhpain geat leat ožžon</p>
<p><em type="italic">sámegieloahpahusa maŋŋil virgádeami</em>.  </p>
<p>2. <em type="italic">Sámi girkodulkkat geat leat báikkálaččat rekrutterejuvvon </em>(guoská dušše davvisámi guvlui) fuolahit dehálaš oasi báhppalaš bálvalusain sámegillii, ja eanas háviid ii leat báhppabálvalusas vejolaš deavdit buot sámelága gáibádusaid girkodulkabálvalusa haga. </p>
<p>3. Sámegiela geavaheapmi báikkálaš girkolaš bargiid gaskkas fuolahuvvo eanas</p>
<p><em type="italic">sámegielagiin geaid leat báikkálaččat rekrutteren.</em> Oskkuoahpahusa ja diakoniija suorggis </p>
<p>lea dáhpi ahte mieldebargit álget vaikko eai deavdde ge máhttogáibádusaid, muhto ahte sii váldet lasseoahpu maŋŋil virgádeami.</p>
<p>4. Báikkiin gos leat rekrutteren <em type="italic">sámegielagiid</em> teologiijaohppui ja báhppabálvalussii, lea addán sakka váikkuhusaid sámi girkoeallimii.    </p>
<p>Bargoveahkadilli Sis-Finnmárkku proavássuohkanis  Sis-Finnmárkku proavassuohkana ásaheapmi jagis 1991 bovttii vuordámušaid dahkat proavássuohkana gievran ovddidit sámi girkoeallima viidáseappot. Muhto olu návccat leat mannan dasa ahte oažžut doarvái báhpaid. Dat lea duogás dasa go Girkočoahkkima áššis 7/06 bivde erenoamážit geahčadit Sis-Finnmárkkku proavássuohkana rekrutterendili sámi girkoeallima plána oktavuođas.</p>
<p>Sis-Finnmárkku proavassuohkan ásahuvvui jagis 1991 ja dan ulbmil lei nannet sámi girkoeallima bargguid. Dan vuosttaš 7 jagi ledje proavássuohkanis doarvái báhpat, muhto jagis 1999 dáhpáhuvai mearkkašahtti rievdan (eanet reflekšuvnnat dan birra, gč. čuoggá 3.5.3). Jagi 1999 rájes ja 11 jagi das ovddosguvlui bisso <em type="italic">báhppavirggit čađat guorosin</em>. Dan áigodagas ii leat guoros virggiid lohku leamaš vuollelis 20 % ja eanemusat lei dat olles 60 %.  </p>
<p>Bajábeale govus ájeha man guvlui proavássuohkana bargoveahkadili manai jagiin 19992009. Dat áigodat álggii 7:in virggiin ja lassánii 8 virgái jagis 2004. Guoros virggit leat merkejuvvon ruoksadin. Áigodaga álggus jagis 1999 ledje 30 % guoros virggi ja áigodaga loahpas jagis 2009 ledje 45 % guoros virggi. Áigodaga maŋemus 4 jagi leat gaskamearálaččat leamaš badjelaš 50 % guoros virggi.</p>
<p>Dat čuohcá proavássuohkana doibmii go virggiin eai leat olbmot, ja go dat dilli lea nu guhkes áiggi bistán.  Báhpat leat atnán olu návccaid doaimmahit dárbbašlaš bargguid, ja girkodulkkat ja báikkálaš girkolaš bargit – geain lea báikkálaš (sámi) gelbbolašvuohta – váibet čađat bagadallat ođđa sadjásaččaid. Lea divrras sihke bargiide, searvegodderáđiide ja searvegoddái go galgá čađat almmuhit virggiid ja eaige boađe ohccit eaige dáhpáhuva virgádeamit.</p>
<p>Borgemánu 2010 rájes leat Sis-Finnmárkku proavássuohkanis leamaš báhpat buot virggiin. Guovttis dain leat báris ahkásaččat, ja lea ain dárbu bargat dihtomielalaččat rekrutteret báhpaid. Dakkár bargoveaga kártema eai leat dahkan báikkálaš girkolaš bargiid gaskkas dan seamma áigogadas, dannego dakko lea dilli leamaš buoret.</p>
<p>Oppalaš rekrutterenhástalusat sámi girkoeallimis  Vaikko govva ii leat seammalágan, de sáhttá jáhkkimis namuhuvvon dilli Sis-Finnmárkkus oainnusmahttit hástalusaid sámi girkoeallimis ollislaččat. Sámi guovllut leat dat guovllut gosa lea váddáseamos oččodit báhpaid. Daid maŋemus jagiid lea leamaš heajos rekrutteren báhppabálvalussii Norgga girkus oppalaččat, juoga mii árvideamis čuohcá vel eanet sámi girkoeallimii. Dat dilli šaddá vel hearkkit go stuora oassi báhpain geain dál lea sámegielagelbbolašvuohta, leat <em type="italic">báris ahkásaččat</em> Norgga girkus. Dat gullá maid dan guovtti báhppii geain nubbi máhttá julevsámegiela ja nubbi fas lullisámegiela. Oktiibuot oainnusmahttá dat sámi girkoeallima<em type="italic"> ollisgirkolaš hástalusa</em> Norgga girkus, ja dárbbu ovddidit sierra rekrutteren- ja giellaoahpahusdoaibmabijuid boahttevaš jagiin.  </p>
<p>Dasa gullet maid hástalusat rekrutteret báikkálaš girkolaš bargiid geain lea heivvolaš sámi giella-/kultuvragelbbolašvuohta. Dat hástalus guoská erenoamážit surggiide mat gullet oskkuoahpahussii, diakoniijai ja girkomusihkkii.</p>
<p type="listitem"> Berre bidjat ruđaid sierra movttiidahttindoaibmabijuide vai nagoda rekrutteret bargiid ja</p>
<p>bisuhit stáđisvuođa sámi girkoeallimis dás ovddosguvlui. Sámegiela hálddašanguovllus ferte árvvoštallat álggahit sierra doaibmabijuid. Seammás berre rekrutterenbarggu<em type="bold"> </em>heivehit sámi girkoeallimii ollislaččat.  </p>
<p>Dutkan Sámi girkoeallima rekrutterenhástalusaid birra leat unnán dutkan. Girkolaš oahpahusguovddáš Davvin (GOD) ozai jagis 2009 dutkanruđaid prošektii <span type="quote">”REKISAM”</span> – Rekruttering til kirkelige stillinger i Sápmi”. Prošeavtta vuolggasaji gažaldat lei: manne lea nu váttis   rekrutteret girkolaš virggiide ja girkolaš oahpuide olbmuid geain lea sámi gullevašvuohta?  Prošeaktačielggadeamis dadjet ahte prošeavtta mihttu lea gávdnat daid fáktoraid mat leat mearrideaddjin dasa go olbmot geain lea sámi gullevašvuohta leat válljen girkolaš bargguid Norgga girkus. Das galget dahkat kvalitatiiva čiekŋalis jearahallamiid miehtá sámi guovllu, ja háliidit iešguđetlágan árvvoštallamiid bokte geahččalit gávdnat sivaid váilevaš rekrutteremii: eai gávdno ovdagovat, hástalus bargat iežas báikki konteavsttas, eai gávdno heivehuvvon oahpahusat, vuostehágu guoddu akademiijai, dárbu soabadit. GOD ohcamuššii eai juolludan doarjaga, muhto sii ožžo positiivvalaš dieđuid ruovttoluotta prošeaktaohcamuša birra.</p>
<p type="listitem"> Lea dárbu láhčit vejolašvuođaid dutkanprošeavttaide mat dutkosiid bokte addet máhtu</p>
<p>rekrutterema birra sámi girkoeallimis. Dan vuođul sáhttá ráhkadit eanet mihttomearálaš rekrutterenstrategiijaid.</p>
<p>Rekrutterenstrategiijat  Lea dárbu jurddašit rekrutterenstrategiijaid virggiid govdodaga ektui Norgga girkus: Hálddahuslaš virggit guovddáš, guovllu dahje báikkálaš girkoeallimis, báhppa, girkodulka, diakona, katekehta/oskkuoahpahusmieldebargi, girkomusihkkár, sárdnedoalli/lávdeolmmoš ipmilbálvalusdoalli, virggit kultuvrasuorggis, ráđđeaddi jnv.. Rekrutterema áigumuš ferte leat ráhkadit sámi girkoeallima mii ovddida kristtalaš oskku, nanne sámiid kultuvrralaš ja gielalaš identitehta girkus ja mii fágalaččat sáhttá vuođustit sámi kultuvrra árvvu girkolaš oktavuođain. Vuolábealde leat rekrutterenstrategiijat dan golmma kategoriija ektui:</p>
<p><em type="bold">Kategoriija 1: Olbmot geain lea teologalaš/girkofágalaš gelbbolašvuohta ja geat háliidit bargat </em><em type="italic">sámi girkoeallimis</em><em type="bold"> </em>(ovddemustá olbmot geat eai leat sámit) </p>
<p>Vuođuštus:  Sámi guovlluin váilot ohccit báhppavirggiide, erenoamážit sámegiela hálddašanguovllus. Lea maid dárbu oččodit bargiid eará girkolaš virgekategoriijaide.</p>
<p>Ulbmiljoavku:   Studeanttat/olbmot geain lea teologiija,- diakoniija,- katekehta,- ja girkomusihkkaoahppu<em type="bold">  </em>ja oahpahusásahusat dakkár virgekategoriijain.  </p>
<p>Vuohki:   - Juohkit dieđuid sámi girkoeallima birra áigeguovdilis oahpposajiin.   - Ovddidit sámiide gullevaš kursamodulaid ámmátoahpuin ja joatkkaoahpahus báhpaide ja eará girkolaš bálvalusjoavkkuide.</p>
<p><em type="bold">Kategoriija 2:</em> <em type="italic">Olbmot geain lea sámegielgelbbolašvuohta/kultuvragelbbolašvuohta ja geain lea sierralágan fágagelbbolašvuohta</em><em type="bold"> </em>(ovddemustá sámit)<em type="bold">  </em> <em type="italic"> </em>Vuođuštus:  Unnán fágaolbmot geain lea gelbbolašvuohta sámi gielas ja kultuvrras. Dat guoská </p>
<p>sihke girkofágalaš ja hálddahuslaš virggiide guovddážis, guovllus ja báikkálaččat.</p>
<p>Ulbmiljoavku:   Olbmot geain lea sámi giella-/kultuvragelbbolašvuohta ja geain lea fágaduogáš oahpahusas, buohccedikšumis, juornalistihkas, ekonomiijas, jođiheamis jnv., ja geain lea hállu čađahit earálágan oahpu ja bargat báhppan, sárdnideaddjin, diakonan, katekehtan, girkomusihkkárin jnv.  Vuohki:  - Váldit oktavuođa/movttiidahttit eaŋkilolbmuid ja muitalit molssaeakto vejolašvuođaid birra girkolaš bálvalussii. - Čielggadit molssaeavttuid girkolaš bálvalussii sámi girkoeallima sierra gelbbolašvuođa- ja rekrutteren dárbbuid čuovggas.</p>
<p><em type="bold">Kategoriija 3:</em> <em type="italic">Studeanttat ja skuvlaoahppit geain lea miella čađahit girkolaš oahpu </em><em type="bold"> </em>(ovddemustá sámit)    </p>
<p>Vuođuštus: Háliidit áinnas<em type="bold"> </em>rekrutteret sámi nuoraid girkolaš bálvalussii  </p>
<p>Ulbmiljoavku:   Joatkkaskuvlla 3. luohká oahppit ja studeanttat  Vuohki: - Válljet joavkkuid, lágidit jođiheaddjekurssaid, dábuhit hárjehallansajiid searvegottiin gos dollet sámi ipmilbálvalusaid. - Oasálastit fitnodatmeassuin ja fitnat válljejuvvon joatkkaskuvllain Trøndelágas, Nordlánddas ja Finnmárkkus. - Dieđihit ámmátvejolašvuođaid birra sámi girkoeallimis omd. Nuoraid girkočoahkkimis, Norgga Sámiid Riikkasearvvi jahkečoahkkimiin ja válljejuvvon festiválain gos leat sámi nuorat. - Fitnat áigeguovdilis studeantabirrasiin Trøndelágas, Bådåddjås, Romssas, Álttás ja Guovdageainnus</p>
<p>Bajábeale namuhuvvon rekrutterendoaibmabijut eaktudit sierra movttiidahttindoaibmabijuid. Áigeguovdilis movttiidahttindoaibmabijut sáhttet leat: stipeanddat nuoraide geat lohket teologiija ja máhttet sámegiela, ruovttusfitnanortnet báhpaide geat bálvalit searvegottiin sámegiela hálddašanguovllus, hárjehallansajit válljejuvvon searvegottiin, mentorortnet studeanttaide geat leat sámi searvegottiin hárjehallamin, ekonomiija máksit searvama sámegiela/s</p>
<p type="listitem"> Álggahit rekrutterenprošeavtta sámi girkoeallimii mii bargá rekrutteren- ja</p>
<p>movttiidahttindoaibmabijuiguin bajábeale namuhuvvon čanastagaid mielde. Ávžžuhit OHG bidjat dasa resurssaid.</p>
<p type="listitem"> Sámi oskkuoahpahusa ja sámi nuoraidbarggu nannema ferte geahččat guhkitáiggi</p>
<p>rekrutterengeahččanguovllus. (gč čuoggá 5.7. ja 5.8.).</p>
<p><em type="bold">5.13. Girkofágalaš gelbbolašvuođahuksen: girku/mišuvdnahistorjá ja sámi teologiija     </em></p>
<p>Riikkaidgaskasaš álgoálbmotrievtti mielde lea sámiin vuoigatvuohta oažžut iežaset kultuvrra, árbevieruid ja historjjá oahpahusvuogádagaide.</p>
<p>Indigenous peoples have the right to the dignity and diversity of their cultures, traditions, histories and aspirations which shall be appropriately reflected in education and public information. (ON julggaštus álgoálbmogiid vuoigatvuođaid birra, gč. artihkkal 15 čuokkis 1)</p>
<p>Lea lunddolaš ahte dat vuoigatvuohta maid bidjá čanastagaid girkolaš oahpahussii. Dat čuodjá Girkoráđi mearrádusa mielde dan áššis mas bivdet ráhkadit sámi girkoeallimii plána (GČ 7/06). Plánas bivdet deattuhit dan ahte áigeguovdilis oahpahusain galgá nannet máhtu girku mišuvdnahistorjjás sámi guovlluin, sámi oskkoldagas, kultuvrras ja servodateallimis.</p>
<p>Sámit leat álgoálbmot Norggas ja das lea 1000-jagi historjá girkuin. Sámiid lahkavuođa girkohistorjjás, girkoeallimis ja servodateallimis ii báljo gávdno girkolaš profešuvdnaoahpahusain ja girkolaš dutkamiin Norggas. Vaikko dat lea daid maŋemus jagiid ovdánan buoret guvlui, de lea oppalaš govva viehka muddui bisson rievdatkeahttá. Dat lea struktuvrralaš váttisvuohta mii čájeha ovddeš áiggiid árvvuid ja guottuid sámivuhtii. Geavatlaččat mearkkaša dat ahte girku eanetlohku profešuvdnaoahpahusain dahket sámiid saji oaidnemeahttumin našovnnalaš girku historjjás ja dálá áiggis.</p>
<p>Dat ii mearkkaš dušše dan ahte sámiid historjjá ja sin lahkavuođa birra leat heajos</p>
<p>čielggadanbarggu dahkan, muhto maiddái dan ahte eanetloguálbmot ja girku dahká oasi iežas</p>
<p>historjjás oaidnetmeahttumin. Girkolaš geahččanguovllus, mas eaktudit soabadeami vuolgit dovddastuvvon historjjás, šaddá dat morálalaš váttisvuohtan. Dasalassin ii oro dat leamen riikkaidgaskasaš álgoálbmotrievtti mielde.</p>
<p>Stáhtas, mii lea Norgga našovnnalaš oskkoldat-, oahpahus- ja sámepolitihka doaimmaheaddji, Norgga girkus, mii lea eanetlogu- ja stáhtagirku Norggas ja girkolaš oahpahusásahusain lea buohkain ovddasvástádus bargat dan ovdii ahte dat ii šat jotkkojuvvo. Dás lea lunddolaš</p>
<p>čujuhit dasa movt stáhta eiseválddit daid maŋemus jagiid leat mearridan <em type="italic">našovnnalaš </em></p>
<p><em type="italic">standárddaid  fuolahit sámiide guoskivaš fáttaid </em>oahpahusain ohppiide buot agiin almmolaš </p>
<p>skuvllain vuođđoskuvla- ja joatkkaskuvladásis. Stáhta eiseválddit, našovnnalaš fágaráđit ja áigeguovdilis ásahusat berrejit dál váikkuhit dasa ahte seamma dáhpáhuvvá girkolaš oahpahusaid ektui. <em type="bold"> </em></p>
<p>Girkolaš oahpuin ferte sámiide guoskivaš fáttáid fuolaheami atnit <em type="italic">našovnnalaš, ollisgirkolaš </em></p>
<p><em type="italic">bargun</em> ja iige unnidit daid dušše guovlluid ovddasvástádussan. Dat mearkkaša ahte </p>
<p>sámiideguoskivaš fáttáid berre fátmmastit buot girkolaš profešuvdnaoahpahusaide. Dakkár doaibmabidju veahkeha lasihit dihtomielalašvuođa sámi girkoeallima birra Norgga girkus oppalaččat, ja danne sáhttá šaddat álkit oččodit bargiid girkolaš bálvalusaide sámi girkoeallimis.</p>
<p type="listitem"> <em type="italic">Gelbbolašvuođahuksenprošeakta</em>: 3-jagi stáhta ruhtaduvvon prošeakta 1:in </p>
<p>prošeaktavirggiin (100 %). Prošeavtta ulbmil: - Mearridit buot girkolaš profešuvdnaoahpuide<em type="italic"> našovnnalaš unnimusmeari</em> standárddaid sámiide guoskivaš fáttain.  - Álggahit <em type="italic">gelbbolašvuođaloktenprográmma</em> nannet ja kvalitehtasihkkarastit girkolaš oahpahusásahusain oahpahusgelbbolašvuođa dan suorggis.  </p>
<p>Lea lunddolaš ahte dihto ásahusain lea liige našovnnalaš ovddasvástádus fuolahit ovddidit girkolaš dutkama mii guoská sámiide. Romssa universitehta, Girkolaš oahpahusguovddáš Davvin ja Sámi allaskuvla leat muhtun ásahusat maid dan oktavuođas berre árvvoštallat.</p>
<p>Lassin gelbbolašvuođahuksejeaddji doaibmabijuide profešuvdnaoahpahusaid ektui, de lea dárbu ovddidit relevánta sámiide guoskivaš <em type="italic">joatkkaoahppo-/lasseoahppokurssaid</em>. <em type="italic">”Osku ja </em></p>
<p><em type="italic">eallindulkon Sámis</em>” kursa (gč. čuoggá 5.7) sáhttá gokčat dakkár dárbbu eanet </p>
<p>bálvalusjoavkkuid ektui.</p>
<p>Lea erenoamáš dárbu bargat <em type="italic">sámi girkohistorjjáin</em> fágalaččat. Čohkkejuvvon sámi   girkohistorjá ii leat čállojuvvon, ja historjádutkamis eai leat čuvgen ja čilgen dehálaš surggiid sámi girkohistorjjás. Dat guoská maid dehálaš ovdánemiide lagas vássánáiggis. Gelbbolašvuođaloktema oahpahusásahusain ja girkus oppalaččat ferte danne láidestit sámi girkohistorjjá barggu vuoruheami bokte.   </p>
<p type="listitem"> Álggahit<em type="italic"> sámi girkohistorjaprošeavtta</em> man ulbmil lea čállit sámi girkohistorjjá. Prošeavtta </p>
<p>sáhttá organiseret máŋgga vuolleprošektii. Eaktu lea ahte sámi girkohistorjá meannuduvvo oppalaččat sámi oskkoldathistorjjá rámmas ja čalmmustuhttá erenoamážit girku rolla. Dakkár prošeavtta lea vejolaš čatnat Romssa universitehta Institutt for historie og religionsvitenskap, geain juo lea oalle olu dan suorggis iežaset strategalaš dutkanplánain.</p>
<p><em type="italic">Sámi teologiija ja kristtalašvuođaipmárdus </em>lea nubbi eará dehálaš fágasuorgi sámi </p>
<p>girkoeallimis. Studiemannolagat Sámi girkoráđi olis 1990-logus bohciidahtte mávssolaš identitehtamannolagaid sámi girkoeallimis ja leat ovddidan fágaovdáneami viidáseappot dán suorggis. Suorgi lea almmatge huksendási álggus, ja dan barggu lea dehálaš fievrredit viidáseappot ja nannet. Girkohistorjá fágasurggiin sáhttá akademiija bargat, muhto sámi teologiija ja kristtalašvuođaipmárdusa bargui háliidit oažžut čielga sámigirkolaš vuođu ja legitimitehta. Sávvamis lea maid ahte sámi teologiija ja kristtalašvuođaipmárdusa barggus fuolahit gulahallama gaskal fágateologaid ja lávdeolbmuid árvvoštallamiid.</p>
<p type="listitem"> <em type="italic">Sámi teologiija ja kristtalašvuođaipmárdus</em>: 3-jagáš prošeakta. 1 virgi (100 %) maid Sámi </p>
<p>girkoráđđi ja Girkolaš oahpahusguovddáš Davvin oktiiheivehit. Prošeavtta ulbmil: - Ásahit <em type="italic">sámi teologiija fierpmádaga</em> riikkarájiid badjel man ulbmil lea ráhkadit teologalaš/kristtalašvuođafága fierpmádaga ovdánahttit sámi teologiija ja </p>
<p>-  3-jagi oasseprošeakta <em type="italic">sámi teologiija nissoniid geahččanguovllus</em>. Ásahit prošeaktajoavkku mii čohkke nissoniid riikkarájiid badjel ságastallat áššiid birra mat sin mielas gusket sámi teologiijai ja kristtalašvuođaipmárdussii. Joavkkus berrejit leat olbmot geain lea teologalaš/kristtalašvuođa duogáš ja olbmot geain ii leat dakkár duogáš. <em type="italic"> </em>- Čađahit báikkálaš / guovllulaš prošeavttaid / semináraid.<em type="italic"> </em></p>
<p>Norgga girkus leat stuora hástalusat ovddidit gelbbolašvuođa ja veahkkeneavvuid mat gokčet sámi girkoeallima boahtteáiggi dárbbuid. Sámi girkoráđđái šaddá váttis fuolahit beare olu dakkár ovdánahttinbargguid iežas govda mandáhttaviidodaga ja unnán hálddahuslaš návccaid dihte, ja leat vuos unnán sámigirkolaš čanastagat akademalaš ásahusaide. Go galgá daid dárbbuid ja bargguid fuolahit maid olbmot jearahit, de dárbbašit dan n<em type="italic">Sámi-girkolaš </em></p>
<p><em type="italic">pedagogalaš guovddáža</em> mii fuolaha ovddidit ja gaskkustit relevánta gelbbolašvuođa </p>
<p>searvegottiide. Bajábeale prošeaktavirggiid lea jurdda fievrredit dan sámi-girkolaš pedagogalaš guovddážii maŋŋil prošeavtta loahpaheami, namalassii vuosttaš jagi maŋŋil doaibmaplánaáigodaga (2017).</p>
<p><em type="bold">5.14. Sámi-girkolaš ovttasbargu riikkarájiid badjel      </em></p>
<p>Sámi girkoeallimis miehtá Sámi lea guhkes árbevierru čohkket olbmuid riikkarájiid badjel báikkálaččat ja guovlluin. Norggas guoská dat buot giellajoavkkuide. Davvi- ja julevsámi guovlluin lea leastadiánalaš lihkadus leamaš stáđis arena sámigirkolaš searvevuođas riikkarájiid badjel. Lullisámi guovlluin lea guhkes árbevierru doallat sámi girkobasiid mat</p>
<p>čohkkejit lullisámiid rájiid badjel. Nuortalaččain Njavdámis lea lagas searvevuohta</p>
<p>greikaortodoksa nuortalaččaiguin Čeavetjávrris suoma bealde ráji.</p>
<p>Ođđa áiggis leat <em type="italic">Sámi girkobeivviid</em> ásahan ekumenalaš buotsámi girkobeaivin buot sámiide Sámis. Girkobeaivvit leat dollojuvvon guovtte geardde, jagis 2004 Johkamohkis ruoŧabealde ja jagis 2009 Anáris suomabealde. Goappešat háviid čohkkejedje lágideamit lagabui 1000 oasseváldi.  </p>
<p>Sámi girkobeivviid jurdda bođii Sámi girkoráđis Norggas ja dainna barge viidáseappot ovttas Ruoŧa girku Sámi girkoráđiin. Lágideami leat čatnan sámigirkolaš bajemus orgánaide Norggas, Ruoŧas ja Suomas: Sámi girkoráđđi (Norgga girku), Sámi girkoráđđi (Ruoŧa girku) ja Oulu stift (Lutherlaš evangelialaš girku Suomas) ja suoma Sámediggi. Barentsguovllu kristtalaš girkuid ovttasbargoráđđi (Samarbeidsrådet for kristne kirker i Barentsregionen (SKKB)) oasálastá ráhkkanit ja čađahit lágideami ja das lea sierra ovddasvástádus oktiiheivehit ruošša sámiid oasálastima lágideamis (eanet SKKB birra vuolábealde).</p>
<p>Guovddáš sámigirkolaš orgánat Norgga, Ruoŧas ja Suomas leat mearridan boahtte Sámi girkobeivviid rájes doallat dakkár lágidemiid juohke 4. jagi, ja ahte lágidit boahtte Sámi  girkobeivviid jagis 2013 lullisámi guovllus norggabealde. Doallogirkun lea Norgga girku Sámi girkoráđis ovddasvástádus oktiiheivehit girkobeivviid plánenmannolaga ja dan</p>
<p>čađaheami ovttas Sámi girkoráđiin, Oulu stiftain ja Sámedikkiin Suomas, ja SKKB:in. Dat lea</p>
<p>viiddis bargu mii gáibida olmmošlaš návccaid guhkit áiggi, ja doarvái ruhtadeami.</p>
<p type="listitem"> Čađahit Sámi girkobeivviid 2013 guovttijagi prošeaktan 2012-2013.</p>
<p>Ovttasbargu Sámi girkobeivviiguin lea nannen ovttasdoaibmama riikkarájiid badjel sámi girkoeallima suorggis. Dan ovttasbarggu oktavuođas vuolláičálle bajábale namuhuvvon sámigirkolaš orgánat Norggas, Ruoŧas ja Suomas nugohčoduvvon <em type="italic">Enarekonvensjonen </em>giđđat jagis 2009. Šiehtadus mudde Sámi girkobeivviid ovttasbarggu ja sisttisdoallá mearrádusa doallat jahkásaš ságastallamiid dan seamma golmma orgána gaskkas oktasaš sámi girkoeallin áššiid birra. Barggu oktiiheiveheapmi riikkarájiid badjel sáhttá leat áigeguovdil máŋgga suorggis, ovdamearkkadihte oktiiheivehit sámegieloahpahusa báhpaide, liturgiija- ja sálbmabarggut, konfirmántabarggut, oskkuoahpahusresurssat, sámi teologiijabarggut jnv. </p>
<p type="listitem"> Čađahit jahkásaš ságastallančoahkkimiid guovddáš sámigirkolaš orgánaid gaskkas</p>
<p>Norggas, Ruoŧas ja Suomas <em type="italic">Anárkonvenšuvnna</em> <em type="italic">(Enarekonvensjonen) </em>vuođul.   </p>
<p>Sámi girkoeallimis lea máŋga ovdamearkka guovllugirkolaš ja báikkálašgirkolaš ovttasbargguin riikkarájiid badjel. Nidarosa lullisámi girkoeallinlávdegotti – ÅGM ja lullisámi bargojoavkku gaskkas Hïernesaand stiftas lea máŋga jagi leamaš lagas oktavuohta. Giđđat jagis 2008 lei ságastallančoahkkin Julevus gaskal Davvi-Hålogalándda, LulliHålogalándda, Julevu ja Oulu </p>
<p type="listitem"> Guovddášdásis bidjet prošeaktaruđaid nannet sámi girkoeallima riikkarájiid badjel</p>
<p>báikkálaš ja guovllu dásis.</p>
<p>Barentsguovllu kristtalaš girkuid ovttasbargoráđđi (Samarbeidsrådet for kristne kirker i Barentsregionen (SKKB) ásahuvvui jagis 1996 fuolahit Barentsguovllu kristtalaš girkuid dárbbuide ságastallat ja ovttasdoaibmat maŋŋil go ruovdeloavdda gáhčai. Sihke lutherlaš ja ortodoksa girkut leat mieldelahtut, ja iešguđesge dan 9 bismagottis Norggas, Ruoŧas, Suomas ja Ruoššas lea ovddasteaddji ráđis. Oassi SKKB vuoruhansurggiid gaskkas leat álgoálbmotgažaldagat. Eanaslohku ruošša sámiin gullet ruoššaortodoksa girkui ja dat lea addán SKKB:i ávkkálaš vuođu fuolahit ekumenalaš oktavuođaid ruošša-ortodoksa girkuin dakkár ovttasbarggus.</p>
<p type="listitem"> Ávžžuhit SKKB fievrredit viidáseappot ja ovddidit iežaset álgoálbmotbargguid</p>
<p>Barentsguovllus, erenoamážit sámiid ektui.</p>
<p><em type="bold">5.15. Álgoálbmotbargu   </em></p>
<p>Sámit leat oassi máilmmiviidosaš girkus. Sámi girkoeallimii lea mávssolaš oasálastit mannolagain mat sáhttet nannet sámi girkoeallima bargguid álgoálbmotgeahččanguovllus. Sámi girkoráđi bargguid bokte lea oktavuohta eará álgoálbmogiiguin addán mávssolaš impulssaid sámi teologiija- ja kristtalašvuođaipmárdussii. Dat lea fas addán mávssolaš veahki sámi ipmilbálvalus- ja liturgiijabargguide. Norgga girku bargguin álgoálbmot áššiiguin lea sihke riikkaidgaskasaš ja našovnnalaš dimenšuvdna, ja guoská sihke girkolaš áššiide ja álgoálbmogiid vuoigatvuohtadiliide oppalaččat.</p>
<p type="listitem"> Sámi girkoráđđi oažžu virgeresurssa dán suorggis (gč. evttohuvvon virggi čuokkis 5.4.5).</p>
<p><em type="bold">5.15.1. Doarjja álgoálbmotvuoigatvuođaide   </em></p>
<p>Álgoálbmotvuoigatvuođaid bargguin ferte fuolahit oktavuođa našovnnalaš ja globála arena gaskkas. Norga lea guhká dahkan buori barggu álgoálbmotvuoigatvuođaiguin riikkaidgaskasaččat. Dan maid norgga eiseválddit dahket iežaset álgoálbmoga ektui, muitala eará riikkaide movt álgoálbmogiid vuoigatvuođaid galgá doahttalit. Sámi vuoigatvuohtabargguin Norggas lea danin eahpenjuolggo mearkkašupmi álgoálbmotáššiide globála dásis.</p>
<p><em type="italic">Finnmárkkulága </em>bargguin dagai Girkočoahkkin 2003 čielga mearrádusa (GČ 11/03). Girku </p>
<p>lei oidnosis áššis mii lei erenoamáš dehálaš vuoigatvuohtadillái Finnmárkkus. Ášši bidjá seammás čanastagaid daid sámi vuoigatvuohtamannolagaide mat dál leat jođus Romssas Hedmárkui <em type="italic">(Den nye sameretten)</em>, ja mearrasámiid vuoigatvuođaid ektui vuotna- ja riddoguolásteapmái (Riddoguolástanlávdegotti evttohus). Girku doallá sávvamis seamma </p>
<p>čielga oainnu daidda mannolagaide boahtteáiggis. Oktavuohta eará álgoálbmogiiguin addá</p>
<p>duostilvuođa loktet profehtalaš jiena váttis áššiin main lea stuora mearkkašupmi sámi álbmogii ja boahttevaš buolvvaide (gč. čuoggá 5.10).</p>
<p><em type="bold">5.15.2.  Riikkaidgaskasaš / ekumenalaš álgoálbmotbargu  </em></p>
<p>Daid maŋemus logijagiid lea leamaš sámi ovddasteapmi iešguđetlágan riikkaidgaskasaš girkolaš forain, omd. sáttagottiid bokte Eurohpalaš girkuid konferánssa (Konferansen av Europeiske kirker (KEK), Girkuid máilmmiráđi (GM) ja Lutherlaš máilmmilihtu (LML) generálčoahkkimiidda. Dain čoahkkimiin oahppá olu ja dat leat fierpmádathuksejeaddji arenat. Dakkár foraid bokte leat máŋgga háve ožžon doaimmaid vuollejoavkkuin mat barget erenoamážit álgoálbmotgažaldagaiguin, ja leat addán máŋga dehálaš impulssa sámi girkoeallin bargguide.</p>
<p type="listitem"> Fievrredit viidáseappot dan geavada ahte sihkkarastit sámi ovddasteami Norgga girku</p>
<p>sáttagottiin guovddáš riikkaidgaskasaš / ekumenalaš forain.</p>
<p>Oppalaččat lea Girkuid máilmmiráđi álgoálbmotprográmma dehálaš ovttasbargoguoibmi, ja Lutherlaš máilmmiliht</p>
<p type="listitem"> Norgga girku jahkásaš ekonomalaš doarjja GM:i ja LML:i várrejuvvo</p>
<p>álgoálbmotbargguide dain organisašuvnnain.</p>
<p><em type="bold">5.15.3 Riikkaidgaskasaš diakoniija ja mišuvdna (doarjja) </em></p>
<p>Ovttasbargu Girku Heahtevehkiin: Sámi girkoráđis lea ovddasteaddji Girku Heahteveahki (GH) áirrasgottis ja das lea maid, bargoaddiid bealis, leamaš ovttasbargu GH:in álgoálbmotsuorggis. Dat lea erenoamážit leamaš guovlluin lulágeahčen Afrihká (sanálbmot) ja sirkumpolára guovllus / Ruoššas.</p>
<p>GH lea bidjan olu návccaid ja bargan guhká sanálbmoga ektui (ovdalis gohčoduvvon <span type="quote">“miesttaolmmožin”</span>) mii lea álgoálbmot Kalahari-guovllus lulágeahčen Afrihká. GH doarjaga bokte vuittii sanálbmot earret eará diggeášši Central Kalahari Game Reserve jagis 2006. Jagis 2005 ásahuvvui oktavuohta Sámi girkoráđi ja Kuru Development Trust (dál Kuru Family of Organizations), Botswana, gaskkas. Dan jagi gallededje sanálbmoga ovddasteaddjit Romssa ja Kárášjoga. Jagis 1997 lei sámi diakoniijastudeanta hárjehallamis Kurus. Jagis 1998 lei San mielde GM álgoálbmotkonferánssas Kárášjogas gos lei sáhka eananvuoigatvuođaid birra. GH ordnii guovtti San-nurrii vejolašvuođa oasálastit Sámi girkobeivviin jagis 2004, ja soai gulaiga D`kar reformerejuvvon girkui, mii earret eará doalai seminára álgoálbmogiid dili birra Botswanas. Seamma jagi veahkehii GH sanálbmoga dánsunjoavkku Naro Giraffe Group galledit Kárášjoga searvegotti ja sámi festivála Riddu Riđđu. Čakčat jagis 2004 ruhtadii ja organiserii GH mátkki sámi sáttagoddái fitnat sanálbmoga luhtte Botswanas. Sáttatgoddi beasai bures oahpásnuvvat sanálbmoga dillái, ja Sanálbmoga eananguovlluid geavaheami kártenbargguid birra. Dat mii dalle lei sierraládje guovddážis, lei diggeášši Central Kalahari Game Reserve ja sanálbmoga vuoigatvuohta joatkit dan guovllus ássat. Sanálbmot vuittii diggeášši jagis 2006. Girku Heahteveahki doarjja lonohallanbargguide lea leamaš mávssolaš. Sámi girkoeallin ii leat čuovvolan daid oktavuođaid daid maŋemus jagiid.</p>
<p>Sámi girkoráđđi ovddidii jagis 2006 (SGR 30/06) jearaldaga Girku Heahteveahkkái (GH) dan birra ahte sáhttágo GH boahtteáiggis fátmmastit sirkumpolára guovlluid/Ruošša iežaset álgoálbmotbargguide. Daid guovlluid álgoálbmogiin leat stuora hástalusat sihke sosiálalaččat ja kultuvrra, birrasa ja vuoigatvuođaid ektui, ja Sámi girkoráđđi ovdanbuvttii dárbbu vuoruhit diakoniija. SGR čujuhii maid ahte GH bargu dan suorggis dagašii eanet sámigirkolaš fátmmasteami GH bargguin. Dan duogáža vuođul bivddii Sámi girkoráđđi GH ráhkadit bajilgova álgoálbmogiid dili birra sirkumpolára guovllus, ja geatnegahtii iežas čielggadit vuođu dakkár ovttasbargui Girku Heahtevehkiin. Muhtin ovdabarggus 2009 čavčča, mas NUPI lea leamaš mielde, kártii GH guovlluid Sibiras ja jurdda lei álggahit veahkkebargguid álgoálbmogiid ektui Ruoššas. Leat identifiseren áigeguovdilis álgoálbmotbirrasiid, vejolaš ruošša ovttasbargoguimmiid, ja guovddáš hástalusaid ja gažaldagaid dakkár bargguid oktavuođas. Maŋŋil go raportta leat siskkáldasat meannudan, áigu GH gulaskuddat SGR:in movt áššiin galgá bargat viidáseappot.</p>
<p type="listitem"> Sámi girkoráđđi ovddida viidáseappot ságastallama ja ovttasbarggu Girku Heahtevehkiin</p>
<p>veahkke- ja ovddidanbargguid birra mat gusket álgoálbmogiidda. Hálddahuslaš oktavuođačoahkkimat dollojit unnimus 1 jagis. Konkrehta veahkke- ja ovddidanprošeavttaid oktavuođas berre gulahallama álggos gáržžidit dasa ahte čuovvolit álgoálbmotdoaibmabijuid lulágeahčen Afrihká ja Davvi-Ruošša. Dasto berre digaštallat oktasaš strategiijaid álgoálbmotprofileremis Girku Heahteveahki diehtojuohkinbargguin siskkáldasat Norgga girkus, ovdamearkkadihte fástoákšuvnna oktavuođas, ja vejolašvuođa nannet sámigirkolaš fátmmasteami Girku Heahteveahki bargguin.</p>
<p type="listitem"> Ávžžuhit Girku Heahteveahki čalmmustuhttit álgoálbmogiid čielgasit iežaset bargguin</p>
<p>viidáseappot.</p>
<p>Mišuvdnašiehtadusat (SMM): Norgga girku mihttu lea ahte buot riikka searvegottit dahket mišuvdnašiehtadusa (mišuvdnaprošeavtta/ustitvuođasearvegotti) Samarbeidsrådet for Menighet og Misjon (SMM) olis. (Eanet dan birra, geahča <em type="italic">Du verden! Veiledningshefte for vennskapssamarbeid i </em></p>
<p><em type="italic">menigheter </em>ja<em type="italic"> </em><em type="italic">SMM resursasiiddu www.menighetogmisjon.no</em>). Earret GH fástoákšuvnna leat </p>
<p>mišuvdnašiehtadusat jáhkkimis dat eanemus strategalaš arenat maid bokte báikkálaš searvegottit sáhttet oasálastit álgoálbmotbargguin.</p>
<p>Buot searvegottit Sis-Finnmárkku proavássuohkanis leat dahkan mišuvdnaprošeavttaid mat gusket Canjar-indiánaide Ecuadoras (Normisjon). Prošeavtta váldoulbmil lea doarjut dan áidna vuođđoskuvlla Ecuadoras gos oahpahit indiánaide iežaset giela, kultuvrra ja historjjá.  Prošeakta leat válljejuvvon dannego dat dovdo oahpisin daid vásihusaide mat sámiin leat sámegiela ja kultuvrra duolbmama ektui skuvllas ja stuoraservodagas. Mišuvdnašiehtadusa álgoálbmotprofiila lea addán mišuvdnaprošektii báikkálaš appellašuvnna ja boktán báikkálaš álgaga, ovdamearkkadihte lonohallamiid gaskal Sis-Finnmárkku proavássuohkana searvegottiid ja indiánaid geat gullet dan skuvlii Ecuadoras.</p>
<p>Norgga girku barggus nugohčoduvvon searvegotti ustitvuođaovttasbargguin (mišuvdnaprošeakta/ustitvuođasearvegoddi) lea maid bismagottiide sadji álggahit dakkár ustitvuođaovttasbarggu. Golmma davimus bismagottis livččii ovdamearkkadihte vejolaš árvvoštallat ahte sáhtášiigo dihto oktiiheiveheapmi dahkat synergiijaid báikkálaš ja guovllu álgoálbmot prošeavttaid gaskkas mearriduvvon guovlluin.</p>
<p type="listitem"> SMM guovddáš dásis ja mišuvdnaráđđeaddit Davvi-Hålogalándda, Lulli-Hålogalándda ja</p>
<p>Nidarosa bismasgottiin berrejit ovttasbargat Sámi girkoráđiin lasihit álgoálbmot guoskivaš mišuvdnašiehtadusaid Norgga girkus oppalaččat ja sámi girkoeallimis erenoamážit.</p>
<p><em type="bold">5.16  Stáhta-girku ođastus  </em></p>
<p>Buot politihkalaš bellodagat Stuoradikkis šiehtadedje cuoŋománu 10. beaivvi 2008 rievdadit vuođđoláhkamearriduvvon oktavuođaid stáhta ja Norgga girku gaskkas (nugohčoduvvon stáhta-girku soabadus). Dat politihkalaš šiehtadus mearkkaša ahte stáhta ja Norgga girku oktavuođat rivdet. Dakkár rievdama oktavuođas ferte čielggadit sihke stáhta ja Norgga girku boahtteáiggi geatnegasvuođaid sámi girkoeallima ektui. Dat guoská Norgga girku ođđa girkolága ja ođđa girkoortnega hábmemii/ráhkadeapmái.</p>
<p>Prinsihpalaš vuođđojurddašeami oktavuođas dasa mii guoská <em type="italic">stáhta</em> boahttevaš ovddasvástádusas sámi girkoeallima ovddas lea dehálaš earuhit gaskal ”stáhta-girku<em type="italic">oassin dan sámi álbmoga kultuvrras ja </em>oktavuođa” ja <span type="quote">”stáhta-sámiálbmoga-oktavuođa”</span> (gč VL § 110a). Goappešat oktavuođat gusket sámi girkoeallimii, muhto dain leat guovttelágan vuođuštusa. Vaikko Norgga stáhtus stáhtagirkun rievdá, de ii mearkkaš dat ahte stáhta ii šat galgga atnit ovddasvástádusa sámi girkoeallimis. Lea govttolaš atnit sámi girkoeallima </p>
<p><em type="italic">servodateallimis</em> mii Vuođđolága § 110 mielde gullá stáhta ovddasvástádussii láhčit vai dat </p>
<p>sihkkarastojuvvo ja ovddiduvvo (gč čuoggá 4.3.1). Go <em type="italic">Sámi girkoeallima strategalaš plána</em> deattuha stáhta ovddasvástádusa sámi girkoeallima ovddas, de ii leat dat vuostá rievdadit stáhta-girku oktavuođaid, muhto doalaha dan ahte 110a paragráfas ain galgá leat relevánsa sámi girkoeallimii maiddái maŋŋil go Norgga girku lea heaittihuvvon stáhtagirkun. Seammás lea govttolaš eaktudit ahte Norgga girku oažžu čielgaset iešheanalas ovddasvástád</p>
<p><em type="bold">5.16.1 Girkočoahkkima čanastagat boahttevaš girkoláhkii ja girkoortnegii  </em></p>
<p>GČ-áššis 8/07 <em type="italic">Vuođđoláhkiivuođđudeapmi, girkoláhka ja Norgga girku girkoortnet </em>leat bidjan eavttuid ja bajitdási čanastagaid boahttevaš girkoláhkii ja girkoortnegii. Dan mearrádusas lea čielgasit daddjojuvvon sámi girkoeallima fuolaheami birra maiddái maŋŋil go stáhta ja girku oktavuođaid leat rievdadan.  </p>
<p>Dan čuoggás mas lea sáhka girkolága ja girkoortnega birra, dadjet ahte ”Girkus lea sierra ovddasvástádus fuolahit sámi girkoeallima dárbbašlaš ja ovttaárvosaš oassin Norgga girkus. Dan vuođuštit sámiid nanu historjjálaš gullevašvuođas Norgga girkui, ja danne go sámiin lea álgoálbmot stáhtus Norggas.”</p>
<p>Stáhtalaš ja sis-girkolaš oktavuođaid gaskka reguleremis doalahit dan ahte ”Norgga girku sierra ovdasvástádus sámi girkoeallima ovddas ferte geahččat Vuođđolága § 110a ektui.” ja ahte ”Norgga girkus lea ain geatnegasvuohta čuovvut sámelága giellanjuolggadusaid ja oažžut  dasa dan stáhtalaš ruhtadeami mii dan geatnegasvuođa čuovvu.”</p>
<p>Viidáseappot čujuhit ahte ”Álgoálbmotdimenšuvnna galgá fuolahit sihke rámmalágas ja girkoortnegis.”</p>
<p type="listitem"> Girkočoahkkima čanastagaid sámi girkoeallima fuolaheamis (GČ 8/07) galget čuovvut</p>
<p>ođđa girkolága ja girkoortnega bargguin viidáseappot. Lea dárbu čielggadit sihke stáhta ja Norgga girku boahttevaš geatnegasvuođaid sámi girkoeallima ektui Vuođđolága § 110a, sámelága ja riikkaidgaskasaš álgoálbmotrievtti čuovggas.                             <em type="bold"> </em></p>
<p><em type="bold">5.16.2  Stáhta ovddasvástádus fievrredit politihka mii aktiivvalaččat doarju sámi oskku ja eallinoainnu    </em></p>
<p>ON julggaštusa kapihtal 12 álgoálbmogiid vuoigatvuođaid birra praktiseret ja fievrredit viidáseappot iežaset vuoiŋŋalaš ja oskkoldat árbevieruid, dábiid ja meanuid: ”Indigenous peoples have the right to manifest, practice, develop and teach their spiritual and religions traditions, customs and ceremonies […].”Lea govttolaš jáhkkit ahte dat riektesuodjalus maid fátmmasta sámiid kristtalašvuođaárbevieruid.</p>
<p>Kristtalašvuohta lea guhká leamaš sámiid oskkoldat, ja stuora oassi sámiin Norggas gullet Norgga girkui. Sámit leat máŋggaid buolvvaid badjel oasálastán girku allabasiin, meanuin ja oskkueallimis oktan eará sámi kultuvraovdanbuktimiiguin ja árbevieruiguin. Dat lea addán sierra sámi kristtalašvuođaárbevieruid ja sierra sámi geahččanguovlluid kristtalaš oskkus ja eallimis. Jus Norgga girku ii ane sámi girkoeallimis fuola, de sáhttá dat njeaidit mávssolaš árbevieruid ja kultuvrasuorggi sámi álbmogis, sihke oskkoldaga ja eará árbevieruid dáfus.</p>
<p>Ovddasvástádus addit sámi kristtalašvuođaárbevieruide saji ja ovdánanvejolašvuođaid ii sáhte bidjat dušše Norgga girku ovddasvástádussan, muhto oaidnit dan stáhta ollisvuođa ovddasvástádussan (VL § 110a), mas <em type="italic">sámepolitihka mii aktiivvalaččat doarju </em>ja <em type="italic">oskku- ja  </em></p>
<p><em type="italic">eallinoaidnopolitihka mii</em> <em type="italic">aktiivvalaš doarju </em>ferte geahččat oktilasat. Dat čájeha ahte </p>
<p>eiseválddit fertejit fievrredit politihka mii aktiivvalaš doarju sámi oskku- ja eallinoainnu.</p>
<p><em type="italic">Sámi girkoeallima strategalaš plána </em>bidjá vuođđun dan ahte nugohčoduvvon stáhta-girku </p>
<p>soabadus ii mielddisbuvtte vuđolaš rievdadusaid dain geatnegasvuođain mat stáhtas ja Norgga girkus leat sámi girkoeallima ovddas dál. Vaikko stáhta konfešunealla čanastat (ortnet evangelalaš-lutherlaš stáhtain) heaittihuvvo ge ja Norgga girku oažžu stuorát iešheanalasvuođa, de bissu Norgga girku Norgga álbmotgirkun ja stáhtas galgá leat čielga ovddasvástádus fievrredit dakkár politihka mii aktiivvalaččat doarju oskku ja eallinoainnu. Norgga girku joatká dan</p>
<p><em type="bold">5.16.3 Sámelága giellanjuolggadusat  </em></p>
<p>Lea dárbu čielggadit ahte váikkuha go sámeláhka Norgga girku geatnegasvuođaide maŋŋil go oktavuođat stáhta ja girku gaskkas leat rievdan. Lassin dasa ahte fievrredit dálá geatnegasvuođaid viidáseappot, de berre sámelága giellanjuolggadusaid geahčadit sámegiela geavaheami girku <em type="italic">oktasašmeanuid</em> (ipmilbálvalusat ja girkolaš meanut) oktavuođas.     </p>
<p>Lea čielggas ahte láhkaaddi ii leat vuhtiiváldán doarvái girkolaš bálvalusaid sierraláganvuođa  dallego sámelága giellanjuolggadusaid hábmejedje. Sámelága álgobargguin deattuhit ahte sierra mearrádus vuoigatvuođa birra oažžut oktagaslaš girkobálvalusaid sámegillii (§ 3-6) addá dušše vuoigatvuođa oažžut oktagaslaš girkobálvalusaid sámegillii eaŋkilmeanuid oktavuođas, iige searvegotti oktasaš meanuin. Muhto girkolaš bálvalusaid oktagaslaš bálvalusaddima iešláhki lea earálágan go dat mii eanas almmolaš ásahusain lea, dannego girku oktasaš meanut gullet searvegotti searvevuhtii. Go sámeláhka eaktuda ahte vuoigatvuohta oažžut bálvalusaid gásttašeapmái ja eahkedismállásiidda lea ahte dakkár girkolaš bálvalus dahkkojuvvo sierra lanjas, de lea dat oktasašmeanuid iešvuođa vuostá.</p>
<p>Danin sáhttá jearrat ahte iigo sámelága giellanjuolggadusaid sátnádeapmi dan čuoggás leat váilevaš go láhkaovdabargguin leat geažuhan ahte sámegielagiin ii leat seamma vuoigatvuohta oasálastit girku oktasaš meanuin iežaset gillii. Sámi girkoráđđi lea dan duogáža vuođul bivdán nannet sámelága giellanjuolggadusaid norgga stáhta geatnegasvuođaid ektui sámiide álgoálbmogin nugo dat ovdanbohtet Vuođđolágas § 110a ja álbmotrievttálaš mearrádusain (SGR 26/09).</p>
<p type="listitem"> Sámelága giellanjuolggadusaid girkolaš beliid berre erenoamážit geahčadit sámegiela</p>
<p>geavaheami girku oktasaš meanuid (ipmilbálvalusat ja girkolaš meanut) oktavuođas ja fievrredit sámelága geatnegasvuođaid viidáseappot go stáhta ja girku oktavuođat rivdet.</p>
<p><em type="bold">5.17 Sámi girkodemokratiija (demokratiijaođastus) </em> </p>
<p>Sámi girkoráđđi bivddii (SGR ášši 39/08) demokratiijaođastusa olis bidjat bargojoavkku</p>
<p>čielggadit govdodaga áššiin mat gusket Norgga girku sámi-girkolaš demokratiijai. Dan duogáža vuođul bivddii Girkočoahkkin ásahit bargojoavkku mii galggai buktit evttohusa ođđa ortnegiidda sámi girkoeallin áirasiid válljemis bismagodderáđiide ja Girkočoahkkimii ovdal 2011 válggaid (GČ 11/08). Girkoráđđi álggahii bargojoavkku čakčat jagis 2009, ja bargojoavkku evttohus lei vuođđun Sámi girkoráđi ja Girkoráđi meannudeamis áššis jagis 2010 (SGR 16/10, GR 26/10, SGR 30/10, GR 39/10). Prinsihpalaš ságastallan Norgga girku sámi-girkolaš demokratiija (gč. vuolábealde) vuođu birra lei bargojoavku vuolggasadji go dat ovddidii iežas evttohusaid.</p>
<p>Prinsihpalaš vuođđu sámi-girkolaš demokratiijai Norgga girku sámi girkoeallima bargguid leat vuođušan dan dili ektui mii sámiin lea</p>
<p>čearddalaš unnitlohkun ja álgoálbmogin Norggas. Vuođđoláhka § 110a cealká ahte ”Stáhtas</p>
<p>eiseváldin lea geatnegasvuohta láhčit dilálašvuođaid nu ahte sámi álbmot sáhttá sihkkarastit ja ovdánahttit gielas, kultuvrras ja servodateallimis.” Dat mearrádus speadjalastá riikkaidgaskasaš álbmotrievtti mii addá álgoálbmogiidda sierra unnitlogusuodjalusa ja kollektiivvalaš rievtti mielde- ja iešmearrideapmái áššiin mat gusket sidjiide alcceseaset. Dat guoská maid girkodemokratiija bargguid nannemii.</p>
<p>Dokumeantta <em type="italic">Styrket demokrati i Den norske kirke </em>(čuokkis 3.1) golbma dimenšuvnna nannet demokratiija Norgga girkus leat: (1) demokráhtalaš kultuvra, (2) báhppasuohkanat vuđolaš organisatovralaš ovttadahkan ja (3) eaŋkilmieldelahtuid sadji ja váikkuhanfápmu. Dat galget maid sámigirkolaš demokratiija nannenbarggu vuođđun, muhto dasa berre lasi</p>
<p>Sámi <em type="italic">ovddasteapmi</em> iešguđet girkolaš orgánain nugo ovdamearkkadihte bismagodderáđiin ja Girkočoahkkimis lea das sámi <em type="italic">mieldemearrideami</em> ovdanbuktin girkodemokratiijas. Sierra sámi-girkolaš orgánaid ásaheami bokte, nugo ovdamearkkadihte Sámi girkoráđđi ja Saemien Åålmegeraerie (sámi searvegodderáđđi lullisámi guovllus), rahpá baicce dihto mearriduvvon rámmaid siskkobealde vejolašvuođa oažžut muhtinlágan sámi <em type="italic">iešmearrideami</em> girkus. Mieldemearrideapmi addá sámiide vejolašvuođa váikkuhit mearrádusmannolagaid girkus, ja iešmearrideapmi fas saji hábmet iežaset girkoeallima.  </p>
<p>Go girkodemokratiijas galgá nannet sámi dimenšuvnna, de ferte árvvoštallat 3 vuosttaža ja dan bajábeale namuhuvvon 4. dimenšuvnna gaskkas. Lea ovdamearkkadihte nu ahte eanas sámi ássanguovlluin leat sámit unnitlogus báikkálaččat. Vaikko báhppasuohkana sáhttá geográfalaččat atnit sámi báhppasuohkanin, de ii leat dábálaš ahte searvegotti ovddasteaddji orgána (searvegodderáđđi) ovddasta sámi mielde- dahje iešmearrideami girkodemokratiijas.  Demokráhtalaš struktuvra, báhppasuohkan vuođolaš organisatovrralaš ovttadahkan ja eaŋkilmieldelahtuid sadji ja váikkuhanfápmu ii leat nappo doarvái sihkkarastit sámi mielde- ja iešmearrideami girkus. Dasa ferte ásahit sierra unnitlogupolitihkalaš doahttalusaid.</p>
<p><em type="italic">Sámi girkoeallima strategalaš plána</em> evttohus bidjá <span type="quote">“fátmmasteami”</span> vuođđun vuođolaš </p>
<p>unnitlogupolitihkalaš prinsihppan Norgga girku barggus sámi girkoeallimiin (gč čuoggá 4.5).  Dat mearkkaša ahte sámiide addojuvvo riekti oasálastit Norgga girku oktasaš eallimis almmá guođikeahttá iežaset iešvuođa ja earáláganvuođa. Dan lea vejolaš sihkkarastit go unnilohkui sihkkarastá duohta vejolašvuođa oasálastit eanetlogugirku demokráhtalaš struktuvrrain, seammás go sámi girkoeallimii sihkkarastojuvvojit iežaset mearridanarenat hábmet iežaset girkoeallima Norgga girku rámma siskkobealde.</p>
<p>Bargojoavkku árvvoštallamat viidáseappot <em type="bold"> </em> Dan prinsihpalaš vuolggasajis álggii bargojoavku geahčadit válgaortnegiid mat addet stuorát sámigirkolaš demokráhtalaš legitimitehta sámi áirasiid válgii Sámi girkoráđđái ja golbma davimus bismagodderáđiide.  </p>
<p>Sámi girkoráđi ektui čájeha dálá válgaortnet ahte dat lea Girkočoahkkima orgána, muhto unnán ahte dat maid lea Norgga girku sámiid ovddasteaddji orgána (dat ovdanboahtá ráđi</p>
<p>čoahkádusas, muhto ii válggas).</p>
<p>Sámiid ovddasteddjiid válljemis golmma davimus bismagodderáđiide leat sámit ieža geat válljejit, muhto dalle 10, 10 ja 5 sámi elektoraid / válgaolbmáid bokte juohke bismagottis. Dat ortnet lea unnán dohkálaš, ja bargojoavkku árvvoštallama mielde ii leat elektorortnet demokráhtalaš.</p>
<p>Bargojoavku geahčadii danne vejolašvuođa (1) ovttastahttit sámi ovddasteami golbma davimus bismagodderáđiin dan bokte ahte dat golbma bismagodderáđit ovddastuvvojit Sámi girkoráđis (namalassii ahte bismagodderáđiid sámi áirasat automáhtalaččat leat Sámi  girkoráđi mieldelahtut). Dasalassin geahčadii bargojoavku vejolašvuođa (2) nannet daid áirasiid duohta sámi demokráhtalaš válgga bokte ja molsut elektorvuogádaga dakkár geahččalanortnegiiguin mat earret eará eaktudit ásahit sierra sámi jienastuslogu.</p>
<p>Eahpádusat čearddalaš jienastuslogu hárrái – ja sámi girkočoahkkima árvvoštallan  Sámi girkoráđđi oaččui njálmmálaš čilgehusa Sámedikkis čakčamánus 2010 dan birra ahte</p>
<p>čearddalaš jienastuslogu ásaheamis leat máŋga váttis beali. Vuosttažettiin leat garra</p>
<p>njuolggadusat Sámedikki jienastuslogu geavaheamis eará ulbmiliidda go dasa man dihte dan leat ásahan. Nuppádassii ferte Norgga girku árvideamis ohcat diehtobearráigeahčus lobi ásahit</p>
<p>čearddalaččat vuođđuduvvon jienastuslogu. Goalmmát jearaldat lei ahte leatgo Norgga girku</p>
<p>bealis jurddašan vuđoleappot dan ahte čearddalaš vuođđuduvvon jienastuslohku sáhttá mielddisbuktit riidduid báikkálaččat / guovllus.</p>
<p>Sámi girkoráđđi bivddii áššis 30/10 joatkit dálá válgaortnegiin maiddái jagis 2012 válggain, ja dat lei earret eará dannego eai lean doarvái čielggadan juridihkalaš ja praktihkalaš implikašuvnnaid čearddalaš vuođđuduvvon jienastuslogu ásaheamis. Danne ii dahkan Girkočoahkkin rievdadusaid Sámi girkoráđi ja golbma davimus bismagottiid sámi áirasiid válgaortnegis GČ áššis 11/10.</p>
<p>Eahpádus ásahit čearddalaččat vuođđuduvvon jienastuslogu lei duogážin dasa go Sámi girkoráđđi seamma áššis bivddii čielggadit vejolašvuođaid ásahit sámi girkočoahkkima:</p>
<p>Sámi girkoráđđi bivdá čielggadit sámi girkočoahkkima ásaheami. Sámi girkočoahkkimii addojuvvo dat rolla ahte válljet / ovddidit Sámi girkoráđđái, bismagodderáđiide ja Girkočoahkkimii sápmelaš áirasiid evttohassan. Dat sáhttá sihkkarastit stuorát sámi legitimitehta dain áirasiin geat válljejuvvojit daid sierranas ráđiide. (SGR 30/10, čuokkis 3).</p>
<p>Girkoráđi bargojoavku ságastalai vehá vejolašvuođa birra ásahit sámi girkočoahkkima mii oažžu rolla Sámi girkoráđi mearrádusa mielde. Dan birra ii leat bargojoavku dattege dadjan maide iežas loahppaárvalusas, go joavkku árvvoštallama mielde ii gullan dat dan mandáhttii maid Girkočoahkkin (GČ 11/08) lei addán. Sámi girkoráđi mearrádus dahká dan fas áigeguovdilin.</p>
<p>Go galgá ásahit válgaortnega mas buorebut oaidná áigumuša Sámi girkoráđiin <em type="italic">sámiid </em></p>
<p><em type="italic">ovddasteaddji orgánan</em> Norgga girkus, de sáhtášii ovdamearkkadihte jurddašit modealla mas </p>
<p>Girkočoahkkin formálalaččat vállje áirasiid Sámi girkoráđđái, muhto ahte dat dahká dan  maŋŋil go lea jienasteami bokte ožžon čielga rávvagiid dakkár orgánas mas lea sámigirkolaš  legitimitehta. Dat sáhtášii leat <em type="italic">Sámi girkočoahkkin</em> mii čoahkkana válgamannolaga oktavuođas, ja mii earret eará galgá addit čielga rávvaga Sámi girkoráđi válgii.  </p>
<p>Sámi girkočoahkkima čoahkádusa sáhttá ovdamearkkadihte dahkat dan bokte ahte bovde</p>
<p>čuovvovaš orgánaid searvat ovddastit:</p>
<p>- 1 sámi áirasa sámi searvegottis lullisámi guovllus - 1 sámi áirasa juohke báhppasuohkanii sámegiela hálddašanguovllus (oktiibuot 13) - 1 sámi áirasa juohke proavássuohkanis sámi ássanguovllus (oktiibuot 30 proavássuohkana: DH: 9, LH: 7, Nid: 13, Ham: 1) - 5 sámi áirasa Lulli-Norggas - 1 sámi bismagodderáđđeovddasteaddji Nidarosas, L-H ja D-H (oktiibuot 3) - Sámi girkoráđđi (oktiibuot 7)</p>
<p>Jus buohkat sáddejit áirasa, de leat oktiibuot sullii 59 oasálasti. Áirasat daid iešguđet guovlluin sáhttet ovddidit kandidáhta lullisámi, julevsámi ja davvisámi ovddasteddjiide ráđis, ja sámi ovddasteaddji Lulli-Norggas, ja dievasčoahkkin sáhttá ovddidit jođiheaddjekandidáhta Sámi girkoráđđái.</p>
<p>Sámi girkočoahkkima sáhttá viidáseappot jurddašit ovdánahttit arenan ságastallat dehálaš fáttáid, gažaldagaid ja válljemiid birra sámi girkoeallimis ja ovddidit ovttasdoaibmama ja ságastallamiid gaskal báikkálaš, guovllu ja guovddáš dási sámi girkoeallimis, ja gaskal iešguđet guovlluid sámi girkoeallimis. Okta modealla lea ahte dakkár čoahkkin doaibmá muhtinlágan áirrasgoddin sámi girkoeallimii Norgga girkus.</p>
<p type="listitem"> Lea dárbu bargat viidáseappot nannet legitimitehta sámigirkolaš demokratiijas. Berre</p>
<p>čielggadit vejolašvuođa ásahit sámi girkočoahkkima mas leat dihto rollat Sámi</p>
<p>girkoráđi válggain.</p>
<p><em type="bold">5.18 Vuordámušat bargiid- ja bargoaddiorganisašuvnnaide  </em> </p>
<p>Girkolaš oktavuođas lea dárbu eanet bargiid- ja bargoaddiorganisašuvnnaide ja daid berre danne váldit mielde sámi girkoeallima ollislaš strategiijas. Girkolaš bargoaddi- ja beroštusorganisašuvdna (KA), mii lea oktasašráđiid ja searvegodderáđiid bargoaddiorganisašuvdna, berre fuolahit sámi gelbbolašvuođadárbbuid iežas oahpahan- ja lasseoahpahusdoaimmain ja sin ráđđeaddibálvalusas oktasašráđiide ja searvegodderáđiide. Dat seamma guoská Norgga girku iešguđetlágan bálvalusjoavkkuid fágaorganisašuvnnaide. Dan oktavuođas leat Presteforeningen, Teologene, Kateketforeningen, Det norske diakonforbund, Musikernes fellesorganisasjon, Fagforbundet ja Delta eanemus áigeguovdilat.</p>
<p type="listitem"> Bivdit Girkolaš bargiid- ja bargoaddiorganisašuvnnaid fuolahit sámigirkolaš</p>
<p>gelbbolašvuođa iežaset doaimmain.</p>
<p><em type="bold">5.19.              Ovttasbargu leastadiánalaš čoakkalmasaiguin ja kristtalaš organisašuvnnaiguin </em></p>
<p>Sámi girkoeallimis lea mávssolaš oasálastit mat eai leat mielde dan Norgga girku sámi girkoeallima áigeguovdilis bargosurggiid geahčadeamis mii lea 5. kapihttalis. Dat guoská sihke leastadiánariid čoakkalmasaide ja ektodáhtolaš kristtalaš organisašuvnnaide. Leat eanet kristtalaš organisašuvnnat go dat maid dás vuolábealde leat namuhan mat leat áigeguovdilis ovttasbargoguoimmit sámi girkoeallima nannemis (gč ovdamearkkadihte čuoggá 5.15). Norgga girkui lea dehálaš fátmmastit oppalaš vuođu alde dakkár rastideaddji struktuvrraid iežas sámi girkoeallima ovddidan bargguin.</p>
<p>Máŋgga sajis leat leastadiánariid čoakkalmasat mávssolaččat báikkálaš sámi girkoeallimis.</p>
<p><em type="italic">Sámi girkoeallima strategalaš plána</em> bidjá vuođđun dan ahte leastadiánalaš lihkadus lea </p>
<p>dehálaš sámi girkoeallimii ja riggodat Norgga girkui oppalaččat. Lea dárbu doalahit buriid ovttasbargooktavuođaid leastadiánariid čoakkalmasaiguin, dat lea girkoeallimis dehálaš oassi ja doarjja.</p>
<p>Norgga Sámemišuvdna definere Norgga girku searvegottiid lunddolaš oktavuohtan iežaset evangelialaš ja diakonála bargguid hárrái sámi ássanguovllus. Organisašuvnna jođihangoddi lea dattege dovddahan vuorrástuvvama dan teologalaš ovdaneami ektui mii norgga almmolaš girkus lea, erenoamážit homofiliijadigaštallamis. Buvttadit sámegiel kristtalaš veahkkeneavvuid mánáide lea dakkár suorgi mainna sáhtášii Sámi girkoráđiin ovttasbargat. Dasalassin lea vejolaš gaskkustit biibbalteavsttaid, liturgiijaid, sálmmaid ja nu ain Sámemišuvnna lagasradio Radio DSF bokte Kárášjogas, mii lea guovttegielat lagasradio maid sáhttá gullat miehtá Sis-Finnmárkku proavássuohkana. Sámemišuvdna namuha maid dárbbu gaskkustit biibbalteavsttaid gielddasámegillii ruošša sámiide.</p>
<p>Sotnabeaiskuvla lea muhtin guovlluin leamaš guhká mávssolaš sámi girkoeallimis ja Norgga Sotnabeaiskuvlalihttu guovddáš dásis lea sámi girkoeallimii áigeguovdilis ovttasbargoguoibmi. Lea lunddolaš geahččat lagabui ahte sáhtášii go dan ovttasbarggu nannet boahtteáiggis sámi oskkuoahpahusa ektui.</p>
<p>Áigodahttin ja vuoruheapmi   Vuolábealde čuovvo vuođuštus sierra virggiid ja doaibmabidjosurggiid álggahemiide ja vuoruhemiide.</p>
<p>Evttohuvvon <em type="italic">sámi giellamieldebargit/girkodulka-virggit</em> adnojit girkui áibbas dárbbašlažžan go galgá sámelága giellanjuolggadusaid doahttalit. Dat guoská erenoamážit lullisámi- ja julevsámi giellavirggiide, main dál eai leat iežaset virgeresurssat Norgga girkus. Buot virggit álggahuvvojit jagiin 2012/2013. </p>
<p>Leat evttohan<em type="italic"> Sámi nuoraidráđđeaddi</em> riikkadásis vai sáhttá gokčat dan stuora dárbbu mii lea nannet sámi nuoraidbarggu Norgga girkus. Dat lea maid dehálaš rekrutterengeahččanguovllus. Ráđđeaddi galgá hukset sámi arenaid ja fierpmádagaid sámi nuoraide buot giellaguovlluin. Nuorat leat vuoruhansuorgi Sámi girkobeivviin jagis 2013, mii lea strategalaš a</p>
<p>Oslo bismagodderáđđi lea juo máŋga jagi ovddidan dárbbu oažžut <em type="italic">Sámi báhppavirggi </em></p>
<p><em type="italic">Osloi/Lulli-Norgii. </em>Dál sáhttá leat vejolaš rekrutteret olbmuid virgái jagis 2014.  </p>
<p>Diakoniija ja kultuvra leat vuoruhansuorggit Norgga girkus, muhto sámi girkoeallimis leat unnán resurssat movttiidahttit našovnnalaš fágaovdáneapmái ja báikkálaš mannolagaide dan suorggis. Sámi girkoeallimii lea relevánta oaidnit oktavuođa gaskal diakoniija-, kultuvra- ja álgoálbmotsurggiid, ja ođđa ráđđeaddevirgi dan suorggis sáhttá addit váikkuhusaid sámi girkoeallimii ollislaččat. Evttohuvvon <em type="italic">ráđđeaddi diakoniija/kultuvrra/álgoálbmot suorggis</em> álggahuvvo easka jagis 2014 dannego lea eanet hoahppu oažžut bajábeale namuhuvvon virggiid.   </p>
<p>Norgga girkus leat bargamin nannet diakoniija ođđa diakoniijavirggiiguin daid lagamus jagiid. Dan oktavuođas lea lunddolaš ahte maiddái sámi girkoeallin oažžu ođđa resurssaid. Evttohit guokte ođđa diakoniijavirggi báikkálaš sámi girkoeallimii jagis 2015.</p>
<p>Lea dárbu nannet doaimma Saemien Åålmege – Sámi searvegottis lullisámi guovllus (SÅ). Dan evttohit dahkat dan bokte ahte beaivválaš jođiheaddjevirgi viiddiduvvo 50 proseanttas 100 prosentii. Dat mearkkaša ahte SÅ eaktuduvvo jotkojuvvot maŋŋil go geahččalanáigodat  nohká jagis 2012.</p>
<p>Sámi girkoráđđi dárbbaša oažžut lassi doaibmaruđaid, vai earret eará sáhttá lágidit jahkásaš sámi girkoeallin fágakonferánssa mii fátmmasta viidábut go dušše oskkuoahpahusa.</p>
<p>Doaibmaruđaid nuoraid ja diakoniija/kultuvra/álgoálbmot surggiin ferte geahččat oktilasat ráđđeaddivirgiiguin maid leat dan váste ásahan. Ruđaide lea dárbu vai lea vejolaš ásahit arenaid sámi girkoeallimii báikkálaš ja guovllu dásis virggiid rámmain.</p>
<p>Ipmilbálvalusođastus bidjá čanastagaid sámi girkoeallima liturgiijabargguide viidáseappot. Norgga girku ođđa teakstagirjji sisafievrredeami oktavuođas nanne dasalassin Girkočoahkkima mearrádus dárbbu nannet sámi biibbaljorgalanbargguid ovdáneami lullisámegillii, julevsámegillii ja davvisámegillii. Ipmilbálvalusođastus berre leat vuoruhansuorgi sámi girkoeallimis doaibmaplánaáigodagas.</p>
<p>Girkoráđđi mearridii jagis 2008 <em type="italic">fárrehit Sámi girkoráđi</em> Romsii jagis 2010. Lagasvuohta sámi ássanguovlluide ja sámiguoskivaš gelbbolašvuođabirrasiidda lei mearrádusa vuođuštus. Ruhtadandárbu lea departementii ovddiduvvon ja vuordimis oažžut ruhtadeami stáhtabušeahta bokte. Jagi 2011 stáhtabušeahtas čállá departementa ahte Sámi girkoráđi fárrema ferte árvvoštallat Sámi girkoeallima strategalaš plána meannudeami oktavuođas Girkočoahkkimis 2011. Sámi girkoráđi fárrema ja dasa ođđa virggiid álggaheami ferte geahččat oktilasat.  </p>
<p>Girkoráđđi ii leat rehkenastán goluid doaibmabijuide/prošeavttaide mat gullet <em type="italic">sámi giela ja </em></p>
<p><em type="italic">kultuvrra oahpahussii, gelbbolašvuođahuksemii, girkohistorjaprošektii, rekrutteremii ja biibbaljorgaleapmái</em>, go daid ferte duohtandahkat ovttas áigeguovdilis ásahusaiguin ja </p>
<p>departmenttain. Dan eaktudit čuovvolit hálddahuslaččat maŋŋil go doaibmaplána leat mearridan, ja ahte de ráhkadit prošeaktaplánaid mas prošeaktaorganiseren, prošeaktabušeahtta ja – ruhtadeamit iešguđet prošeavttain bohtet ovdan. Áigeguovdilis ovttasbargoguoimmit ruhtadeamis ja/dahje čađaheamis leat:</p>
<p>Ođasmahttin-, hálddahus- ja girkodepartemeanta  Máhttodepartemeanta Sámediggi Girkolaš oahpahusguovddáš Davvin (GOD) Institutt for historie og religionsvitenskap (IHR), Romssa universitehta  Sámi allaskuvla (SÁ) Menighetsfakultetet (MF) Teologisk fakultet, Oslo Universitehta   Norgga biibbalsearvi</p>
<p><em type="italic">Sámi girkobeaivvit Muoffies jagis 2013</em> eai leat doaibmaplánas mielde, muhto dat lea dattege </p>
<p>dehálaš doaibmabidju doaibmaplánaáigodagas. Doaibmabiju eaktu lea prošeaktaorganiseren, prošeaktabušeahtta ja prošeaktaruhtadeapmi ja dat čatná arvat hálddahuslaš ja ekonomalaš resurssaid Sámi girkoráđis 2012-2013 jagiid.</p>
<p><em type="italic">MIELDDUS 1 </em></p>
<p><em type="bold">Sámegiella Norgga girkus:  Áigeguovdilis giellamearrádusaid dulkon  </em></p>
<p>Vuolábealde leat dat sámelága giellamearrádusat mat erenoamážit geatnegahttet Norgga girku fuolahit sámegiela. Dasto dulkojuvvo daid mearrádusaid geavaheapmi iešguđet doaibmasurggiin báikkálaččat, guovlluin ja riikkadásis Norgga girkus.</p>
<p><em type="bold">Áigeguovdilis giellamearrádusat sámelágas  </em></p>
<p><em type="bold">§  1-5. Sámegiella </em></p>
<p>Sámegiella ja dárogiella leat ovttaárvosaš gielat. Dat galget leat dássálagaid 3. kapihttala mearrádusaiguin.<em type="bold"> </em></p>
<p><em type="bold">§ 3-2. </em><em type="italic">Láhkaásahusaid jorgaleapmi. Dieđáhusat ja skovit </em></p>
<p>Lágat ja láhkaásahusat maidda oppa dahje oasis sámi álbmogis lea erenoamáš beroštupmi, galget jorgaluvvot sámegillii.</p>
<p>Dieđáhusat almmolaš orgánain mat galget olles dahje osiide álbmogis hálddašanguovllus, galget leat sihke sámegillii ja dárogillii.</p>
<p>Skovit maid galgá atnit báikkalaš dahje guovllu almmolaš orgánaide hálddašanguovllus galget leat sihke sámegillii ja dárogillii. Gonagas addá dárkilit njuolggadusaid dán mearrádusa fápmuibidjamis.</p>
<p><em type="bold">§ 3-3.  </em><em type="italic">Vuoigatvuohta oažžut vástádusa sámegillii.</em><em type="bold"> </em></p>
<p>Sus gii sámegillii váldá oktavuođa báikkálaš almmolaš orgánain mii lea hálddašanguovllus, lea vuoigatvuohta oažžut vástádusa sámegillii. Dát ii dattetge gusto go njálmmálaččat váldojuvvo oktavuohta virgeolbmuin guhte lea doaibmamin eará sajis go orgána kantovrras.</p>
<p>Sus gii čálalaččat váldá oktavuođa guovllu almmolaš orgánain mii lea hálddašan-guovllus, lea vuoigatvuohta oažžut vástádusa čálalaččat sámegillii. Gonagas sáhttá erenoamáš dáhpáhusain</p>
<p>čoavdit dihto guovllu almmolaš orgánaid dán gáibádusas.</p>
<p><em type="bold">§ 3-6. </em><em type="italic">Ovttaskas olbmui girkobálvalusa.</em><em type="bold"> </em></p>
<p>Juohkehaččas lea vuoigatvuohta sámegillii oažžut oktagaslaš girkobálvalusaid Norgga girku searvegottiin hálddašanguovllus.<em type="bold"> </em></p>
<p><em type="bold">§ 3-7. </em><em type="italic">Vuoigatvuohta oahppovirgelohpái</em><em type="bold">  </em></p>
<p>Sis guđet barget báikkálaš dahje guovllu almmolaš orgánas mii lea hálddašanguovllus, lea vuoigatvuohta oažžut bálkáhuvvon virgelobi háhkan dihtii alcceseaset sámegielmáhtu go orgána dárbbaša dakkár máhtu. Lea vejolaš mearridit ahte vuoigatvuohta geatnegahttá bargi joatkit orgánas bargat dihto áiggi maŋŋá oahpu. Gonagas mearrida dárkileabbo njuolggadusaid dáid mearrádusaid čađaheami birra.</p>
<p><em type="bold">Gonagaslaš res. guovvamánu 24. beaivvi 1848 rievdadusaiguin ja dasa gullevaš čállosiin  </em></p>
<p>Sámelága giellanjuolggadusaid mearridettiin jagis 1990 lei sámegiela geavaheapmi ipmilbálvalusain ja girkolaš meanuin máŋgga báhppasuohkaniin davvisámi váldoguovlluin (Guovdageaidnu, Kárášjohka, Porsáŋgu, Deatnu, Unjárga ja Davvesiida) vuoigatvuođavuođđuduvvon gonagaslaš res. bokte guovvamánu 24. beaivvi jagis 1848 (ja rievdadusaiguin maŋŋil) ja dasa gullevaš departemeantalaš čállosiin čakčamánu 16. beaivvi 1872. Gonagaslaš resolušuvdna vuoigatvuođavuođđudii geatnegasvuođa báhpaide oahppat sámegiela dihto báhppasuohkaniin, ja čakčamánu 16. beaivvi 1872 čálus ovdanbuktá dárkileappot sámegiela geavaheami ipmilbálvalusain ja girkolaš meanuin dain báhppasuohkaniin. Dat departemeantta čálus lea ipmirduvvon geavadin mii gulai gonagaslaš resolušuvdnii. Dat gonagaslaš resolušuvdna ii leat heaittihuvvon.</p>
<p>Báhpaid bargoaddiovddasvástideaddjit leat dál bismagodderáđit, ja danne lea bismagodderáđiid duohken mearridit movt galgá doahttalit dan gonagaslaš res. mii bođii guovvamánu 24. beaivvi 1848. Departemeanta eaktuda dattege ahte dat guhkes áiggi geavat mii daid mearrádusaid bokte lea ásahuvvon galgá fievrreduvvot viidáseappot, ja ahte ovddasvástádus dan fuolahit gullá dál Norgga girku iežas orgánaide.</p>
<p>Dat geavat maid dat mearrádusat leat ásahan sámegiela geavaheamis searvegotti oktasašmeanuid oktavuođas geatnegahttet nappo ain Norgga girku atnit fuola sámegielas. Dan berre dál geavahit buot searvegottiid ektui sámegiela hálddašanguovllus.</p>
<p><em type="bold">Giellamearrádusaid geavaheapmi Norgga girkus  </em></p>
<p><em type="bold">Báikkálaš dásis:  </em></p>
<p>Searvegodde- ja báhppakantuvrra hálddašeapmi   Searvegodde- ja báhppakantuvrrain sámegiela hálddašanguovllus lea geatnegasvuohta addit</p>
<p><em type="italic">vástádusa sámegillii čálalaččat dahje njálmmálaččat</em> lága § 3-3 mielde,  leaš dál dat </p>
<p>ovddiduvvon čálalaččat dahje njálmmálaččat. Dat eaktuda sámi giellagelbbolašvuođa searvegodde- ja báhppakantuvrras. Dat ii mearkkaš ahte buohkain kantuvrras galgá dakkár sámi giellagelbbolašvuohta, muhto ahte orgánas lea dakkár gelbbolašvuohta maid searvegodde-/oktasašráđđi ja báhppakantuvra dárbbaša giellanjuolggadusaid mielde.</p>
<p>Sámelága § 3-2 mielde geatnegahttá searvegodde- ja báhppakantuvrraid háhkat <em type="italic">áigeguovdilis </em></p>
<p><em type="italic">lágaid ja njuolggadusaid, dieđáhusaid ja skoviid </em>sámegillii (muhto geatnegasvuohta daid </p>
<p>jorgalit gullá guovddášgirkolaš ja departemeantta dássái). Áigeguovdilis dieđáhusat sámegillii leat ipmilbálvalusalmmuhusat, searvegoddebláđit, diehtojuohkinčállosat mat gullet iešguđet doaibmabijuide jnv.</p>
<p>Searvegodderáđđečoahkkimat   Vuoigatvuohta váldit oktavuođa almmolaš orgánain sámegillii guoská maid § 3-3 mielde searvegodderáđi mieldelahtuide. Jus searvegodderáđđemieldelahttu háliida hupmat sámegillii searvegodderáđđečoahkkimiin, de lea searvegodderáđis geatnegasvuohta láhčit sámi-dáru dulkonbálvalusa.</p>
<p>Searvegoddečoahkkimat  Vuoigatvuohta váldit njálmmálaš oktavuođa báikkálaš almmolaš orgánain guoská maid § 3-3 mielde searvegoddečoahkkimiin. Dan dárbbu lea váttis ovddalgihtii diehtit, ja danin berre láhčit vejolašvuođaid geavahit sámegiela.</p>
<p>Báhppabálvalus oktan sámi girkodulkkaiguin  Sámelága § 3-6 addá vuoigatvuođa oažžut oktagaslaš girkobálvalusaid hálddašanguovllus. Lága ovdabargguin leat čielgasit jurddašan báhppabálvalusa birra, muhto mearrádusa eai leat dattege ráddjen gullat dušše báhppabálvalussii. Mearrádusa lea vejolaš dulkot dan váldoulbmila ektui ahte sámit galget oažžut oktagaslaš bálvalusa iežaset gillii, ja olu dain girkolaš bálvalusain maid mearrádus fátmmasta, gusket maid diakona bálvalussuorgái (eanet diakonabálvalusa birra vuolábealde).</p>
<p>Lága ovdabargguin áiddostahttet ahte oktagaslaš girkolaš bálvalusat leat oktagaslaš sieluovddasmoraš, ja gásttašeapmi, vihaheapmi ja eahkedaččat/eahkedismállásat eará sajis go searvegotti oktasaš čoakkalmasas. Sámelága giellamearrádusat eai mudde nappo sámegiela    geavaheami ipmilbálvalusas. Lága ovdabarggut dadjet ahte mearrádusaid § 3-6 ii gula sadjásaččaide, muhto galgá fuolahuvvot eará sámegielat báhpas hálddašanguovllus.</p>
<p>Mearrádussii gullá vuoigatvuohta oažžut eahkedaččaid sámegillii, ja dat mearkkaša ahte láhka gáibida <em type="italic">liige</em> giellagelbbolašvuođa hálddašanguovllu báhppabálvalusas.  </p>
<p><em type="italic">Sámi girkodulkabálvalus</em> lea mearriduvvon oassi báhppabálvalusas, muhto Davvi</p>
<p>Hålogalándda bismagottis leat dan dušše dihto searvegottiin ásahan. Girkodulkabálvalus ii  váldde báhpain eret ovddasvástádusa oahppat ja geavahit sám</p>
<p>Searvegotti oktasaš ipmilbálvaluseallin ja girkolaš meanut  Sámelága § 3-6 ii mudde sámegiela geavaheami ipmilbálvaluseallimis ja girkolaš meanuin searvegotti oktasaš lanjas. Unnimusmeari njuolggadussan lea almmatge govttolaš buohtastahttit sámelága giellanjuolggadusaid geavaheami dainna geavadiin maid dat boarraset girkolaš mearrádusat ásahedje sámegiela fuolaheapmái girkolanjas (gč. bajábealde). Dan duogáža vuođul ii berre lohkat § 3-6 negatiivvalaš ráddjemin, muhto baicce ipmirdit dan liige doarjjan dan geavadii maid leat ásahan fuolahit sámegiela ipmilbálvalusain ja girkolaš meanuin.</p>
<p>Hávdádeapmi lea lagamuččaid váste, ja lea govttolaš doallat dan sámegillii go son gii hávdádanlága mielde ordne ipmilbálvalusa, háliida dan dahkat.</p>
<p>Dál muddejit girku iežas orgánat akto sámegiela geavaheami ipmilbálvaluseallimis. Dan leat muhtin muddui juo dahkan mearriduvvon ipmilbálvalusásahusaid bokte máŋgga searvegottis davvisámi guovllus. Ipmilbálvalusođastusa sisafievrredeamis berre bidjat čanastagaid mat sihkkarastet govttolaččat fuolahit sámegiela ipmilbálvaluseallimis ja girkolaš meanuin sámegiela hálddašanguovllus. Bismmas ja bismagodderáđis lea liige ovddasvástádus ásahit ortnegiid mat daid sihkkarastet. Searvegodderáđđi/oktasašráđđi hálddašanguovllus galgá, ovttas báhppabálvalusain, veahkehit dan dahkat. Dat mearkkaša ahte oktasašráđđi maid galgá fuolahit ahte sis leat liturgiijagirjjit, sálbmagirjjit jnv. sámegillii.</p>
<p>Oskkuoahpahus, diakoniija ja girkomusihkka Sámelága § 3-6 geatnegahttá fuolahit sámegiela earret eará eahkedaččaid ja oktagaslaš sieluovddasmorraša oktavuođain. Dat lea maid oassi <em type="italic">diakoniijabálvalusas</em>. Danne lea govttolaš ahte dat mearrádus fátmmasta fásta virgáduvvon diakona su bálvalusas. § 3-6 mielde<em type="italic"> </em>ii leat vástevaš gáibádus fuolahit sámegiela<em type="italic"> Oskkuoahpahusas ja girkomusihkas</em>.  Giellanjuolggadusat leat mearriduvvon unnimusmeari njuolggadussan, muhto lea dattege govttolaš eaktudit ahte sámeláhka bidjá čanastagaid sámegiela fuolaheapmái maiddái dain doaibmasurggiide.  </p>
<p><em type="italic">Ipmil addá – mii juogadit. Norgga girku oskkuoahpahusplána</em> dadjá ahte sámi mánáin ja </p>
<p>nuorain lea vuoigatvuohta oažžut oahpahusa ja oahpponeavvuid sin iežaset gillii, beroškeahttá gos riikkas sii orožet. Sániin <span type="quote">”beroškeahttá gos riikkas sii orožet”</span> lea viidát mearkkašupmi go dat maid sámelága giellanjuolggadusat gokčet. Dás lea sáhka dan vuoigatvuođas maid Norgga girku ieš bidjá dan suorgái.</p>
<p>Searvegotti girkomusihkkalaš barggus lea gielas viehka stuora dimenšuvdna, ja sámelága giellanjuolggadusain leat gaskkalaš čanastagat maiddái dan suorggis. Dat ovdanbohtet liturgiijaid, sálbmalávluma, koarabarggu ja dan sullásaš bargguid bokte. Organisttat/kantorat leat dehálaččat sámegiela geavaheami láhčimis searvegottis, ovdamearkkadihte báikkálaš sámi lávlunárbevieru geavaheamis. Dan suorggis lea danin dárbu gelbbolašvuhtii vai organisttat/kantorat sáhttet láhčit nu ahte lea vejolaš geavahit sámegiela searvegottis ja aktiivvalaččat dan barggu láidestit.</p>
<p>Oktasašráđi hálddašan- ja bargoaddiovddasvástádus:  Oktasašráđi geatnegasvuohta bargoaddin lea fuolahit ahte orgánas lea dat sámegielgelbbolašvuohta maid dárbbaša go galgá doahttalit sámelága giellanjuolggadusaid (dat guoská maid girkogárdehálddašeapmái). Dan ferte vuhtiiváldit go virggiid almmuhit. Dasalassin lea báikkálaš bargiin vuoigatvuohta ohcat bálkáhuvvon virgelobi háhkat alcceseaset sámegielmáhtu jus orgánas lea dárbu dakkár máhttui. Dat ii lea oppalaš vuoigatvuohta mii gullá buot orgána bargiide, muhto vuoigatvuohta maid galgá árvvoštallat orgána dárbbus nannet sámegielmáhtu. Oktasašráđis lea vejolašvuohta geatnegahttit bargi joatkit orgánas bargat dihto áiggi jus galgá oažžut virgelobi</p>
<p>Oktasašráđi bušeahtta- ja strategiijabargu  Sámelága giellanjuolggadusaid mielde lea oktasašráđiin ovddasvástádus bidjat bušeahtaide ja plánaide doaibmabijuid mat doahttalit sámelága giellanjuolggadusaid, ja ovddasvástádus fuolahit báhppasuohkaniid beroštusaid dan suorggis suohkaniin čoahkkimastimiin (gč. girkolága §§ 14 ja 15). Dat mearkkaša ahte guovttegielatruđaid dárbbu ferte oainnusmahttit bušeahttadigaštallamiin suohkaniin.</p>
<p><em type="bold">Guovllu dásis: bismagodderáđđi, bisma ja proavás   </em></p>
<p>Hálddašeapmi   Erohussan searvegoddedásis, de leat bismagodderáđđi, bisma ja proavás guovllu orgánat lága § 3-3 mielde, ja sis lea geatnegasvuohta vástidit sámegillii <em type="italic">čálalaččat </em>go oktage fal váldá oktavuođa sámegillii čálalaččat. Dat eaktuda ahte dain orgánain lea dohkálaš giellagelbbolašvuohta olámuttos.  </p>
<p>Earret dan ahte vástidit čálalaččat sámegillii sidjiide geat leat váldán oktavuođa, galget bismagoddekantuvrrat sámelága § 3-2 mielde maid fuolahit ahte sis leat <em type="italic">áigeguovdilis lágat, </em></p>
<p><em type="italic">njuolggadusat ja skovit </em>sámegillii, ja ahte sáhttet bálvalit báhpaid ja searvegottiid dainna. <em type="italic">Dieđáhusat </em>mat erenoamážit gusket oppa sámi álbmogii dahje sámi álbmoga osiide sámegiela </p>
<p>hálddašanguovllus galget dasalassin lága mielde leat sihke sámegillii ja dárogillii seamma mearrádusa mielde.</p>
<p>Bismagoddekantuvrrat bálvalus- ja fágaorgánan Báikkálaš girkus hálddašanguovllus leat giellalága §§ 3-2, 3-3 ja 3-6 mielde čielga geatnegasvuođat geavahit sámegiela, sihke báhppabálvalusas ja searvegodderáđi ja oktasašráđi doaimmain (gč. bajábealde). Dat bidjá čanastagaid daid bálvalusaide maid bismagoddekantuvrra bargit galget addit fága- ja bálvalusorgánan, erenoamážit báhppabálvalussii, muhto maiddái searvegottiide. Dat eaktuda bismagoddekantuvrra bargiin</p>
<p><em type="italic">gelbbolašvuođa ja kapasitehta</em> dan fuolahit. Bagadallanbarggut mat gusket sámi liturgiijaide  </p>
<p>ja sálbmagirjjiide ja bismagotti sámi girkoeallimii, sámegiela oahpaheapmái, áigeguovdilis lágaide, departemeanttaid čanastagaide ja girkolaš mearrádusaide dan suorggis, ja iešguđetlágan lávdegottiid ja fágačoahkkimiid oktiiheiveheapmi, doaibmaibijut gelbbolašvuođaloktema ektui leat ovdamearkkadihte barggut mat gullet dasa.</p>
<p>Bismagoddeáđi bargoaddiovddasvástádus:</p>
<p><em type="italic">bismagodderáđi bargiid ektui   </em></p>
<p>Bismagodderáđis lea bismagoddekantuvrra bargiid bargoaddin geatnegasvuohta gozihit ahte bisma ja bismagodderáđđi orgánain lea dárbbašlaš gelbbolašvuohta deavdit sámelága §§ 3-2, 3-3 ja 3-6 gáibádusaid. Dan ferte vuhtiiváldit <em type="italic">almmuhusteavsttaid </em>hábmemis ja<em type="italic"> virgádemiin</em>. Bismagodderáđđi lea dasalassin § 3-7 mielde geatnegahttojuvvon addit bálkáhuvvon <em type="italic">virgelobi </em>lohkat sámegiela jus dakkár ohcamuš boahtá, ja orgánas lea dasa dárbu.  </p>
<p><em type="italic">báhpaid ja girkodulkkaid ektui  </em></p>
<p>Sámelága § 3-6 bidjá liige geatnegasvuođa báhppabálvalussii hálddašanguovllus. Lága mielde lea bismagodderáđđi bargoaddin geatnegahttojuvvon:</p>
<p>- gáibidit vuođđogelbbolašvuođa sámegielas/geatnegasvuođa oahppat sámegiela go</p>
<p><em type="italic">almmuhit báhppavirggiid</em> hálddašanguovllus.   </p>
<p>- láhčit <em type="italic">kvalitehtasihkkarastojuvvon oahppofálaldaga</em> áiddovirgáduvvon báhpaide hálddašanguovllus ja addit dasa <em type="italic">virgelobiid</em>.   - láhčit <em type="italic">kvalitehtasihkkarastojuvvon oahppofálaldaga</em> nannet sámi girkodulkabálvalusa, ja addit dasa <em type="italic">virgelobiid</em>. -  láhčit doarvái <em type="italic">fágalaš čuovvoleami</em> sámegielat báhppabálvalusas ja sámi girkodulkabálvalusas.  </p>
<p>Dat geavat maid leat ásahan gonagaslaš res. bokte guovvamánu 1848 ja rievdademiiguin maŋŋil, geatnegahttá erenoamážit bismagodderáđi ja bismma árvvoštallat dárbbu doallat ipmilbálvalusaid ja girkolaš meanuid sámegillii ja guđeládje dan sáhttá iešguđege searvegottis buoremusat čađahit. Doppe gos lea erenoamáš dárbu, lea bismagodderáđis seamma geatnegasvuohta sámelága § 3-6 mielde, nugo dás bajábealde lea namuhuvvon.</p>
<p>Bismma bearráigeahčču  Bismma bearráigeahču doibmii gullá ovddasvástádus gozihit ahte hálddašanguovllus leat doarvái sámegielat girkolaš bargit sámelága mearrádusaid mielde, ja ahte lea dahkan dárbbašlaš mearrádusaid sámegiela geavaheami hárrái ipmilbálvaluseallimis.</p>
<p>Bismagodderáđi bušeahtta- ja plánabargu  Bismagodderáđis lea ovddasvástádus bidjat doaibmabijuid bušeahtaide ja plánaide mat doahttalit sámelága giellanjuolggadusaid.</p>
<p><em type="bold">Guovddáš dásis:  </em></p>
<p>Hálddašeapmi  Erohus guovllugirkolaš dásis ja guovddášgirkolaš dásis lea ahte guovddášgirkolaš dásis ii leat § 3-3 mielde formálalaččat geatnegasvuohta vástidit sámegillii <em type="italic">čálalaččat </em>go olbmot váldet oktavuođa sámegillii čálalaččat. <em type="italic">St.dieđ. nr 28 (2007-2008) Sámepolitihkka</em> mielde lea dat dattege stáhtalaš orgánaid buori hálddašanvieru vuostá ahte ii dan dahkat (s 72).     </p>
<p>Sámelága § 3-2 mii lea lágaid ja njuolggadusaid, dieđáhusaid ja skoviid birra guoská Norgga girku guovddášgirkolaš dássái. Berre leat guovddášgirkolaš bargu kártet makkár lágaid, njuolggadusaid, dieđáhusaid ja skoviid dat njuolggadus fátmmasta, ja bivdit daid jorgalit. Dan ruhtada OHD. Sihke Girkoráđđi ja Sámi girkoráđđi galget § 3-2 mielde fuolahit ahte iežaset dieđáhusat sámi girkoeallimii leat sámegillii. Sámi girkoráđđi kárte makkár girkolaš skoviid berre jorgalit. Girkoráđđi ruhtada daid jorgaleami.</p>
<p>Sámelága § 3-6 mielde, mii lea vuoigatvuođa birra oažžut oktagaslaš girkobálvalusaid sámegillii, ja maiddái dan ásahuvvon girkolaš geavadis mii čuovvu gonagaslaš res. guovvamánu 28. beaivvi 1848 ja rievdadusaiguin maŋŋil, lea guovddášgirkolaš dásis ovddasvástádus ruhtadit sámegieloahpahusa báhpaide ja oahphusfálaldaga girkodulkkaide. Dan ferte Girkoráđđi čuovvolit ráđđálagaid OHG:in. Vuoigatvuohta girkolaš bálvalusaide sámegillii ja sámegiela geavaheapmi ipmilbálvaluseallimis eaktuda dasalassin ahte biibbalteavsttat, liturgiijat ja sálmmat leat sámegillii. Sámi liturgiija- ja sálbmabargu lea guovddášgirkolaš ovddasvástádus, ja Girkoráđđi galgá bargat dan ovdii ahte sámi biibbaljorgaleapmái sihkkarastojuvvojit dárbbašlaš rámmaeavttut.</p>
</body></document>