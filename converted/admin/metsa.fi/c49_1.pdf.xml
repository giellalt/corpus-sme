<document xml:lang="sme" id="no_id"><header><title/><genre code="admin"/><author><unknown/></author><translator><person firstname="Jouni" lastname="Vest" sex="unknown" born="" nationality="FI"/></translator><translated_from xml:lang="fin"/><year>2009</year><publChannel><publication><publisher>Metsähallitus</publisher><ISSN>1796-2943</ISSN><ISBN>978-952-446-689-9</ISBN></publication></publChannel><wordcount>30647</wordcount><conversion_status type="standard"/><availability><license type="standard"/></availability><multilingual/><origFileName>https://julkaisut.metsa.fi/assets/pdf/lp/Csarja/c49_1.pdf</origFileName><parallel_text xml:lang="fin" location="c48.pdf"/><metadata><uncomplete/></metadata><version>XSLtemplate $Revision: 150288 $; file-specific xsl  Revision; common.xsl  $Revision$; </version></header>
<body>
<p xml:lang="deu"><em type="bold">GOVVIDANSIIDU </em>ALMMUSTUHTTI </p>
<p>Meahciráđđehus</p>
<p xml:lang="vep">ALMMUSTUHTTINÁIGI 2009</p>
<p xml:lang="deu">DOAIBMANADDI</p>
<p>Meahciráđđehus</p>
<p xml:lang="deu">DOHKKEHANBEAIVI 28.11.2008</p>
<p xml:lang="vep">LUHTOLAŠVUOHTA</p>
<p>Almmolaš</p>
<p xml:lang="deu">DIÁRANUMMIR 4879/623/2007</p>
<p xml:lang="vep">SUODJANGUOVLO-TIIPA/SUODJALAN-</p>
<p xml:lang="deu">PROGRÁMMA</p>
<p>Álbmotmeahcci</p>
<p xml:lang="vep">GUOVLLU NAMMA</p>
<p>Leammi álbmotmeahcci</p>
<p xml:lang="fkv">NATURA 2000 -GUOVLLU NAMMA JA KODA</p>
<p>Leammi álbmotmeahcci (FI 1300201)</p>
<p xml:lang="deu">GUOVLOOVTTADAT</p>
<p>Lappi luonddubálvalusat</p>
<p xml:lang="nob">DAHKKI(T)</p>
<p>Meahciráđđehus</p>
<p xml:lang="vep">PRENTOSA NAMMA</p>
<p>Leammi álbmotmeahci dikšun- ja geavahanplána</p>
<p xml:lang="deu">ČOAHKKÁIGEASSU</p>
<p>Leammi álbmotmeahcci lea vuođđuduvvon 1956:s addojuvvon lága (634/1956) vuođul ja viiddiduvvon vuos 1971:s (204/1971) ja ođđasit 1982:s (674/1981). Luonddusuodjalanlága (1096/1996) mielde álbmotmeahci dikšuma ja geavaheami lágidan dihte galgá dahkkojuvvot dikšun- ja geavahanplána, mas meroštallojit doaimmat álbmotmeahci vuođđudanulbmiliid ollašuhttin dihte. Dát lea lea goalmmát dikšun- ja geavahanplána Leammi álbmotmeahci várás. Meahciráđđehus árvvoštallá dikšun- ja geavahanplánaid jeavddalaččat ja dan mielas lei dárbu beivet juo badjel 15 jagi dassái dahkkojuvvon Leammi boares ruŋgoplána vástidit ee. ođđa láhkamearrádusaid. Álbmotmeahci deháleamos ulbmilin lea suodjalit álgoálgosaš jápma ja ealli luonddu sárgosiid, šlájaid ja ealánservodagaid, muhto suodjalit sáhttá maiddái olbmo doaimma geažil riegádan árbevirolaš birrasiid, ealánservodagaid, duovdagiid ja rusttegiid. Oppalaš suodjaleami prinsihpas sáhttá álbmotmeahcis spiehkastit boazodoalu ja báikkálaš olbmuid luondduealáhusaid buorrin, jos dat eai stuorábut dahje bissovaččat čuoze suodjalanulbmiliidda. Leammi álbmotmeahcci dálá viidodagas (285 790 ha) ovddasta máŋggabealagit Davvi-Lappi luonddu ja duovdagiid. Dat lea Suoma stuorámus álbmotmeahcci, riikkadásis ja riikkaidgaskasaččat mearkkašahtti suodjalanguovlu ja Oarje-Eurohpá okta viidáseamos geainnuhis mehciin. Leammileagi beahcevuovddit ovddastit eurohpálaš suodjalanguovlofierpmádagas erenoamáš dehálažžan juogustuvvon boreála luondduvuvddiid. Álbmotmeahci vuovddit leat mearkkašahtti oassi riikkadási ja riikkaidgaskasaš suodjalanguovlofierpmádagas erenoamážit daid viidodaga ja luonddudilálašvuođa dihte. Leammi álbmotmeahcci lea dehálaš boazodoalloguovlu vuosttažettiin Sállevári bálgosii ja báikkálaš olbmuide dehálaš meahccebivdo-, guolástan- ja murjenguovlu. Eanaš oassi álbmotmeahcis gullá boaittobealeavádahkii, gosa eai rusttegiiguin stivre vánddardeaddjiid eaige eará doaimmaid muhto guovllut leat eanaš boazodoalu ja eará luondduealáhusaid anus. Vánddardeaddji čalmmiiguin geahčadettiin Leammi álbmotmeahcci lea meahccát guovlu go lágasmearriduvvon máŋggat meahcceguovllut Lappis ja eanaš eará álbmotmeahcit Suomas. Leammi álbmotmeahccái dahkkojuvvojit jahkásaččat dušše sullii 10 000 gallestallama, eanaš lustageavahanavádahkii; Leammileahkái ja golleeatnamiidda. Golli Leammi álbmotmeahcis leat roggan juo ovdal dan vuođđudeami, juo badjel 130 jagi. Plána lea ollásit fidnemis suomagillii.</p>
<p xml:lang="vep">ČOAVDDASÁNIT</p>
<p>Leammi álbmotmeahcci, suodjaleapmi, boazodoallu</p>
<p xml:lang="deu">EARÁ DIEĐUT</p>
<p>Plána lea čállán Elina Stolt.</p>
<p xml:lang="fkv">RÁIDDU NAMMA JA NUMMIR</p>
<p xml:lang="fin">Metsähallituksen luonnonsuojelujulkaisuja. Sarja C 49 Meahciráđđehusa luonddusuodjalanprentosat. Ráidu C 49</p>
<p xml:lang="kal">ISSN 1796-2943</p>
<p xml:lang="nno">ISBN (PDF) 978-952-446-689-9</p>
<p xml:lang="est">SIIDOLOHKU 209 s.</p>
<p>GIELLA sámegielat</p>
<p xml:lang="deu">GOASTTIDEADDJI</p>
<p>Meahciráđđehus</p>
<p xml:lang="vep">PRENTENBÁIKI</p>
<p xml:lang="hbs">JUOHKKI</p>
<p>Meahciráđđehus, luonddubálvalusat</p>
<p>HADDI 11 <em type="bold">1 Álggahus 1.1 Guovllu sajádat ja oppalašsárgosat </em></p>
<p>Leammi álbmotmeahci viidodat lea 285 790 ha, mas 94 % (268 500 ha) lea Anára gieldda siste ja 6 % (17 290 ha) Gihttela gieldda siste. Čázit álbmotmeahci viidodagas leat sullii okta proseanta, 3 820 ha. Álbmotmeahci hálddaša Meahciráđđehus. Guovllu dikšumis ja plánemis vástida Meahciráđđehusa Lappi luonddubálvalusat (Lapin luontopalvelut).</p>
<p>Leammi álbmotmeahcci lea Suoma stuorámus álbmotmeahcci. Dat lea maiddái okta Oarje-Eurohpá viidáseamos geainnuhis mehciin. Geainnuhis meahcci álbmotmeahci siste lea 90 km guhku ja 50 km govddu. Oarjin álbmotmeahcci rádjašuvvá Buljju meahcceguvlui ja norggabeale Anárjoga álbmotmeahccái ja nuortan Bátneduoddara meahcceguvlui. Buljju meahcceguovlu fas lea njuolgga oktavuođas Bievrrašjávrri meahcceguvlui ja Bátneduoddara meahcceguovlu lea measta njuolgga oktavuođas UK-álbmotmeahccái. Dáin suodjalanguovlluin čohkiida buohkanassii miljovnna hektára viidosaš ja sullii 250 kilomehtera govdosaš vuovdeordaguovlluid suodjalanguovloavádat, man dievasmahttet jekkiidsuodjalanguovllut (govva 1) suodjalanguovlluid siste dahje ravddain. Lagamusas seamma viiddis dahje ainge viidáset suodjalanguovllut gávdnojit Ruošša bealde.</p>
<p>Leammi álbmotmeahcci lea vánddardeaddji čalmmiiguin geahčadettiin meahccát guovlu go máŋggat eará lágasmearriduvvon meahcceguovllut Lappis ja eanaš eará álbmotmeahcit Suomas. Váldosivvan dása lea dat, ahte mohtorfievrruiguin ožžot johtalit Leammi álbmotmeahcis dušše báikkálaš ealáhusbargit ja lagasgiliid ássit dálvit rievssahiid gárddodettiin dahje guolástettiin. <em type="bold">1.2 Guovllu vuođđudanhistorjá </em></p>
<p>Leammi álbmotmeahcci lea vuođđuduvvon 1956:s addojuvvon lága (634/1956) vuođul ja viiddiduvvon vuos 1971:s (204/1971) ja ođđasit 1982:s (674/1981) (govva 2). Dat lea merkejuvvon eanaregistarii 6.2.1987.</p>
<p>Čuovvovaš govvideapmi álbmotmeahci vuođđudanhistorjjás lea oanádus <em type="bold">Pertti Veijola </em>čállin logus <span type="quote">”Leammi álbmotmeahci vuođđudeapmi ja hálddašeapmi”</span> (Veijola 2004, s. 84–97) Lemmenjoki-girjái (Kajala 2004). </p>
<p>Leammi suodjalanárvvuid guorahalle juo 1900-logu álgojagiid. Luonddu- ja álbmotmeahccekomitea árvalusas jagis 1953 lei mielde evttohus Leammi álbmotmeahci vuođđudeamis. Komitea árvalii 511 km2:a viidosaš álbmotmeahci vuođđudeami. Komitea ákkastalai vuođđudanjurdaga johkaleagi molsašuddi čábbodagain ja dainna, ahte guovllus eai lean leamaš ollege vuovdečuohppamat. Komitea árvalii laktit jurddašuvvon álbmotmeahccái maiddái birastahtti duoddariid, vai álbmotmeahcis šattašii doarvái ekologalaš ollisvuohta. Vuvddiid ráfáidahttin ii bohciidahttán ságastallama, muhto golleroggama boahtteáiggi šattai suokkardit. Komitea mielas golleroggan sáhtii joatkašuvvat, dasgo dat ii čuohcán guovllu suodjalanulbmiliidda, go dat dáhpáhuvai oalgeádjagiin johkaleagi olggobealde. Golleroggiid ovttastus ii vuostálastán suodjalanguovllu vuođđudeami muhto gáibidii ahte sin lágalaš doaibma ii ožžon gáržžiduvvot. Golleroggit čujuhedje juo dalle vejolašvuhtii roggat golli mašiinnaiguin. Ráđđehusa árvalusas álbmotmeahci rájit ledje muhtun muddui rievdan. Dovdoseamos golleguovllut báhce álbmotmeahci olggobeallai. Viidodat uhcui 385 km2:ii. Maiddái álbmotmeahci hápmi lei dan dihte ártet, eaige álbmotmeahci 12rájit čuvvon lunddolaš rájiid (govva 2). Álbmotmeahcci vuođđuduvvui lága 634/1956 vuođul. (Komiteasmiehttamuš 1953, gč. Veijola 2004).</p>
<p><em type="bold">Govva 1. </em>Leammi álbmotmeahci sajádat ja váldoeanageavaheapmi. Materiála: © Meahciráđđehus 2006, © Genimap Oy, Lohpi L5293, © Suoma birasguovddáš 2006. </p>
<p>Mt-guovlu, erenoamáš birasárvvut Álbmotmeahcci Jekkiidsuodjalanguovlu Rođuidsuodjalanguovlu Luonddusuodjalanprográmmaid guovlu Suodjalanvuovdi Meahcceguovlu Lustageavahanvuovdi earát</p>
<p>Plánenguovlu</p>
<p>Natura 2000 -guovloráddjen</p>
<p>MR:a vuovdedoalloguovlu</p>
<p>Váldoeanageavahanluohkká</p>
<p>Guovlotiipa</p>
<p>Sámiid ruovttu-guovllu lullirádji</p>
<p xml:lang="spa"><em type="bold">Rántel </em></p>
<p xml:lang="smj"><em type="bold">Johkagáddi </em></p>
<p>Muotkeduoddara meahcceguovlu</p>
<p>Dearstojeakki jekkiidsuodjalanguovlu</p>
<p>Bievrrašjávrri meahcceguovlu</p>
<p>Sárávuomi–Guoskkesábi jekkiid- suodjalanguovlu</p>
<p xml:lang="ita"><em type="italic">Avesuorri </em></p>
<p><em type="bold">Galbmagáldu </em></p>
<p>Buljju meahcceguovlu</p>
<p xml:lang="smj"><em type="italic">Buljjuduoddarat </em></p>
<p xml:lang="olo">Raakevuoma–Vuossijänkä jekkiidsuodjalanguovlu</p>
<p>Bátneduoddara meahcceguovlu</p>
<p><em type="bold">Sarvvesčoalbmi </em></p>
<p>vánddardanguovlu</p>
<p>jekkiidsuodjalan- guovlu</p>
<p xml:lang="isl"><em type="bold">Basejávri </em></p>
<p>Leammi álbmotmeahcci</p>
<p>Áldočuožžunoaivi</p>
<p><em type="italic">Skiehččan- johka </em></p>
<p><em type="italic">Avviljohka </em></p>
<p><em type="bold">Riebanjohka </em></p>
<p><em type="bold">Avvil-Máhtte </em></p>
<p xml:lang="fkv"><em type="bold">Bulju </em></p>
<p><em type="italic">Kapsa- johka </em></p>
<p>Siukatajávrriid jekkiidsuodjalanguovlu</p>
<p xml:lang="rmy-rlo"><em type="bold">Luoppal </em></p>
<p xml:lang="olo">Kuortanovuoma–Saivinvuoma kilomehteriigui</p>
<p>Naatsukka-aapa jekkiid- suodjalanguovlu</p>
<p><em type="bold">Bohkká </em></p>
<p xml:lang="olo">Pomokaira-Tenniöaapa jekkiidsuodjalanguovlu</p>
<p xml:lang="smj"><em type="italic">Poartabávtti dahkujávri </em></p>
<p xml:lang="fin"><em type="bold">Guoikkoaivi </em>14 </p>
<p>Vaikko 1956:s vuođđuduvvon álbmotmeahccefierpmádat ii lean vel nu viiddis, de dan ovddidanplánat ovdánedje goittot njozet. Lappi boaittobeale vuvddiin stuorra oassi ledje vel čuohpakeahttá ja várra danin mehciid árvaledje leat doarvái. Dalle jurddašedje maiddái ahte riika ii ekonomalaččat suitán vuođđudit viiddis suodjalanguovlluid.</p>
<p>Suoma Luonddusuodjalanovttastusa ja Meahciráđđehusa bargojoavku dagai 1968:s plána Davvi-Suoma stáhtaeatnamiid ođđa luonddusuodjalanguovlluid várás. Eanaš árvalusaid ollašuhttin maŋiduvvui, dušše bargojoavkku árvalan Leammi álbmotmeahcci viiddiduvvui luonddusuodjalanjagi 1970 gudnin juo 1971:s. Rievtti mielde easkka dál šattai rájiid dáfus lunddolaš meahccás Leammi álbmotmeahcci, go dat olii oarjin gitta Norgga ráji rádjai ja lulágeahčen fárrui váldojuvvojedje viiddis jeaggeguovllut. Álbmotmeahci viiddui 133 00 hektárain. Lága ákkastallamiin čujuhuvvui norggabeale Anárjoga álbmotmeahci vuođđudeapmái. Suoma ja Norgga luonddusuodjalaneiseválddiid ráđđádallamiin lei gávnnahuvvon dárbu viiddidit Leammi álbmotmeahci. Lei álki dahkat dákkár mearrádusa, dasgo makkárge mearkkašahtti ekonomalaš massimat eai lean vuordimis. Báikkálaš olbmuid ja vánddardeaddjiid vuoigatvuođat lohpiduvvojedje bisuhuvvot. Boazodoallu, muorrageavaheapmi, golledoidin ja vánddardeapmi sáhtte joatkašuvvat ovddeš vuogi mielde. Vuosttas háve Leammi álbmotmeahcci viiddiduvvui lága 204/1971 vuođul.</p>
<p>Stáhtaráđi 1974:s ásahan álbmotmeahccekomitea dagai 1976:s vuosttas vuđolaš ja systemáhtalaš árvalusa Suoma álbmot- ja luonddumeahccefierpmádaga ovddidan dihte (Komiteasmiehttamuš 1976, gč. Veijola 2004). Komitea árvalii ahte Leammi álbmotmeahcci galggai viiddiduvvot 152 000 hektárain, vai álbmotmeahci jogaid golganguovllut bázášedje ollásit álbmotmeahci sisa. Davágeahčen álbmotmeahcci galggai vuosttažettiin viiddiduvvot Báđárskáiddi beahcevuovdeguvlui gitta Fáškku davábeallai. Lulágeahčen fas galggai viiddiduvvot Gihttela gieldda gassasámelguossavuvddiide ja jekkiide. Rájiid mearrideamis čuvvo Báhčaveaji ja Giemajoga golgančáhceguovlluid čáhcejuohkama. Viiddideapmi ii ollašuvvan seamma álkit go 1971:s. Vuovdedoalu beroštumit ledje dán háve hui guovddážis, ja nuba ášši gieđahallamis ledje máŋggat mohkit.</p>
<p>Álbmotmeahccekomitea árvalussii gullevaš vuovddit ledje luonddudilis earret smávva guovlluid Bohká geaidnoguoras ja Lismmá lulábealde. Doppe hárvviduvvojedje vesát čuđiid hektáraid viidodagas komitea árvalusa boahtima áiggiid. Báđárskáiddi vuovddit leat viehka lahka Anára girkosiidda ja váldogeainnuid. Sivvan dasa, ahte dat eai lean čuhppojuvvon, ledje Geaptoveaji ja Fáškku heajos šalddit, mat eai gierdan lossa muorrafievrridemiid.</p>
<p>Stáhtaráđđi dagai 1978:s prinsihppamearrádusa álbmot- ja luonddumeahccefierpmádaga viiddideamis, ja eana- ja meahccedoalloministeriija ásahii dalán rájiidmearridanbargojoavkku joatkit válmmaštallama. Ministeriija dohkkehii 1979:s bargojoavkku árvalusa láhkaárvalusaid válmmaštallama vuođđun. Álbmotmeahccekomitea árvalus gáržžiduvvui vuosttažettiin Báđárskáiddi guovllus ja Eanodaga beallai olli oassi guđđojuvvui eret. Ná viiddidanoasi viidodahkan šattai 108 000 ha. Leammi álbmotmeahci nuppi viiddideapmi čađahuvvui lága 674/1981 vuođul. Lága ákkastallamiin deattuhuvvui boazodoalu doaibmavejolašvuođaid dorvvasteapmi ja gávnnahuvvui ahte báikegoddelaččaid guolástan- ja meahccebivdovuoigatvuođat ja ávnnasmuora fidnenvejolašvuođat galge bisuhuvvot.</p>
<p>Álbmotmeahci rájit eai leat dán viiddideami maŋŋá rievdan muđui go ahte muhtun priváhtabálsttát, mat ledje juo ovddežis álbmotmeahcis, laktojuvvojedje álbmotmeahccái dan maŋŋá go ledje eaktodáhtolaš gávppiiguin dahje eanalonuhemiiguin háhkkojuvvon stáhtii. 15</p>
<p>Stáhtaráđđi válddii Leammi álbmotmeahci 1998:s Suoma árvalussii Eurohpá Uniovnna Natura 2000 -suodjalanguovlofierpmádahkan. Natura luondotiippaid ja šlájaid dilli čuvvojuvvo suodjalanprográmma dárbbuid várás, muhto suodjaleapmi dáhpáhuvvá riikkadási láhkamearrádusaiguin. Leammi álbmotmeahcci suodjaluvvo luonddusuodjalanlága vuođul. <em type="bold">1.3 Plánenproseassa </em></p>
<p>Dát lea goalmmát dikšun- ja geavahanplána Leammi álbmotmeahci várás. Álbmotmeahci vuosttas plána lei viehka gárži. Dan nannii Meahciráđđehus 1978:s vuosttas viiddideami maŋŋá šaddan, 1 720 km2:a viidosaš álbmotmeahci várás (Meahciráđđehus 1978). Čuovvovaš, dálá viidosaš Leammi álbmotmeahci ruŋgoplána dahkagohte 1984:s ja birasministeriija nannii plána 1988:s (Meahciráđđehus 1988).</p>
<p>Meahciráđđehus árvvoštallá dikšun- ja geavahanplánaid jeavddalaččat, ja 2002:s, sullii 15 jagi ovddit plána dahkamis, bođii ovdan dárbu beivet dikšun- ja geavahanplána vástidit ee. ođđa láhkamearrádusaid. Seamma oktavuođas Meahciráđđehus ođasmahttá maiddái dikšun- ja geavahanplána vuođul dahkkojuvvon álbmotmeahci ortnetnjuolggadusa, mii lea addojuvvon 11.3.1988. Luonddusuodjalanlága (1096/1996, 20 § 1 mom.) mielde <span type="quote">”álbmotmeahccái galgá dan geavaheaddjiid várás dahkat ortnetnjuolggadusa, mas addojuvvojit 18 §:a 2 momentii vuođđuduvvi ráddjehusat guovllu geavaheapmái”</span>. Ortnetnjuolggadusa vuođul sáhttá 18. §:a 2. momeantta mielde ”gieldit dahje gáržžidit johtaleami, gohttema ja gáddáimannama sihke fatnasa, dámppa dahje eará fievrru doallama. Johtalan- ja gáddáimannangielddu dahje -ráddjehusa eaktun lea dat, ahte guovllu ealliid dahje šattuid seailun dan gáibida.” Meahciráđđehus nanne álbmotmehciid ortnetnjuolggadusaid nannejuvvon dikšun- ja geavahanplána vuođul.</p>
<p>Meahciráđđehusa luondduriggodatplána ulbmilin lea dahkat ollislaš plána daidda guovlluide, maid Meahciráđđehus hálddaša. Meahciráđđehus ásahii 1999:s prošeavtta, man vuođul galggai dahkkojuvvot vuosttas luondduriggodatplána Davvi-Lappii. Dát plána lea fámus 2001–2010. 2006:s dahkkojuvvojedje plána čuovvun- ja dárkkistandoaimmat. Luondduriggodatplána vuođđoprinsihpat leat vuođđun dán plána árvalusain ja vuođđoprinsihpain.</p>
<p>Leammi dikšun- ja geavahanplánabargguid lea leamaš jagiid 2002–2004 ollašuhttimin meahcceplánejeaddji Liisa Kajala. 2005:s plána ii ovdánan bargiid molsašuvvama dihte. 2006:s plána dahkamis dahkkojuvvui prošeaktaplána ja vuođđuduvvui Meahciráđđehusa prošeaktajoavku. Prošeaktajovkui gulle Lappi luonddubálvalusaid suodjalanbiologat Matti Mela (luonddusuodjaleapmi, eallit) ja Saara Tynys (luonddusuodjaleapmi, šattut ja luondotiippat), allagohcci Irja Mikkonen (gollerogganáššit), Aimo Leppäkangas (lustageavaheapmi), Markku Seppänen (meahccegeavaheapmi) ja Kimmo Gröndahl (kártabuvttadeapmi, báikediehtomateriála gieđahallan). Plána dahkama ja čállima válddii badjelasas luonddubálvalusaid sierraplánejeaddji Elina Stolt. Prošeavtta njunušjoavkun doaimmai Lappi luonddubálvalusaid njunušjoavku.</p>
<p type="listitem">Plánenprošeavtta doarjjan bovdejuvvojedje čanasjoavkkuid ovddasteaddjit plána ovttasbargojovkui. Dan bargun lei ovdanbuktit čanasjoavkkuid oainnuid plánii ja doalvut plánii guoskevaš  dieđuid dáid ovddastan oassebeliide (Čuovus 3). Ovttasbargojovkui bovdejuvvojedje ovddasteaddjit čuovvovaš oassebeliin:</p>
<p type="listitem">Sállevári bálggus</p>
<p type="listitem">Muotkeduoddara bálggus (ii nammaduvvon ovddasteaddji)</p>
<p type="listitem">Goikečoalmmi bálggus</p>
<p type="listitem" xml:lang="fin">Lapin Kullankaivajain Liitto ry 16</p>
<p type="listitem">Leammi gilisearvi</p>
<p type="listitem" xml:lang="fin">Pohjois-Lapin Matkailu Oy (ii nammaduvvon ovddasteaddji)</p>
<p type="listitem">Anára fuođđodikšunovttastus</p>
<p type="listitem">Anára gielda</p>
<p type="listitem">sámediggi</p>
<p type="listitem">Lappi birasguovddáš</p>
<p type="listitem" xml:lang="fin">Inarin Luonnonystävät ry</p>
<p type="listitem">Ánara Sámi Searvi    Álbmotmeahci birra dahkkojuvvon guovllu luonddu ja geavaheami vuođđočielggadusat leat  almmustuhtton girjin (Kajala 2004). Geardduheami garvin dihte girjjis ovdanbukton áššit leat dás  dušše oanehaččat refererejuvvon, ja lea čujuhuvvon girjji viidáset ja dávjá maiddái mealgat  dárkilet dieđuide.</p>
<p>Sámediggi, birasministeriija ja Meahciráđđehus leat ráđđádallamiinniset Plánaid birasváikkuhusaid árvvoštallan -logu hárrái boahtán dan oaivilii ahte sámediggi lea kulturiešstivrenlága ollašuhttin rivttes oassebealli árvvoštallat plána sosiálalaš, kultuvrralaš ja ekonomalaš váikkuhusaid sámiide. Sámedikki árvvoštallanossodat lea plána čuovusin (Čuovus 1).</p>
<p type="listitem">Plána lea dahkkojuvvon Meahciráđđehusa plánenrávvagiid mielde (Meahciráđđehus 2004, 2005,  2006). Guovllu olbmot ja čanasjoavkkut leat oassálastán plána sierra muttuide čuovvovaččat:</p>
<p type="listitem">Čakčat 2002 plánema ulbmilat ovdanbuktojedje Anára ja Soađegili gielddaid ovttasbargo-jovkui ja giđđat 2003 čanasjoavkkuide ja báikkálaš olbmuide (Čuovus 2).</p>
<p type="listitem">Čakčat 2006 plánema várás vuođđuduvvui plánema ovttasbargojoavku, masa bovdejuvvojedje ovddasteaddjit sierra čanasjoavkkuin. Bargojoavkkus plána gieđahalle vuosttas háve skábmamánus 2006. (Čuovus 3)</p>
<p type="listitem">Plánaárvalus ovdanbuktojuvvui Anára ja Soađegili gielddaid ovttasbargojovkui skábmamánus 2006 (Čuovus 3).</p>
<p type="listitem">Almmolaš dilálašvuođat lágiduvvojedje njukčamánus 2007 Anáris ja Bohkás (Čuovus 3).</p>
<p type="listitem">Lismmá gilli lea álbmotmeahci guovdu. Govva Matti Mela.  17</p>
<p type="listitem">Prošeaktajoavku čoahkkanii njukčamánus 2007 dakka maŋŋá almmolaš dilálašvuođaid.</p>
<p type="listitem">Anára guolledoalloráđđádallangoddi gieđahalai plánaárvalusa njukčamánus 2007.</p>
<p type="listitem">Anára ja Soađegili gielddaid ovttasbargojoavku gieđahalai plána miessemánus 2007 (Čuovus 3).</p>
<p type="listitem">Plána ovttasbargojoavku čoahkkanii miessemánus 2007.</p>
<p type="listitem">Lágasmearriduvvon ráđđádallan Sámedikkiin dáhpáhuvai 14.8.2007. Ráđđádallamii oassálasttii maiddái Sállevári bálgosa boazoisit. (</p>
<p type="listitem">Čuovus 3)</p>
<p type="listitem">Čálalaš cealkámušmeannudeapmi lágiduvvui 4.10.–15.11.2007. Cealkámušaid čoahkkái-geassu ja plánii dahkkojuvvon rievdadusat (Čuovus 4) gieđahallojedje Anára ja Soađegili  gielddaid ovttasbargojoavkkus 18.12.2007 ja plánema ovttasbargojoavkkus 10.1.2008, mas  sohpe vel muhtun rievdadusain, mat galge dahkkojuvvojot plánii (cealkámušaid čoahkkáigeasu loahpas, Čuovus 4).</p>
<p type="listitem">Lappi luonddubálvalusaid guovlluhoavda dohkkehii plána 23.1.2007.</p>
<p type="listitem">Birasministeriija nannii plána 28.11.2008 (Čuovus 13). 1.4  Doahpagat</p>
<p>Dán plánas oaivvildit <em type="italic">báikkálaš ássiin </em>Anára dahje Gihttela gielddas heaggačálihuvvon olbmo iežas ássangieldda siste. Dán plánas oaivvildit <em type="italic">báikkálaš luondduealáhusbargiin </em>dakkár olbmo, guhte doaibmá iežas ássangielddas ja deavdá boazodoalu ja luondduealáhusaid ruhtadanlága (45/2000) 3. §:s máinnašuvvon eavttuid. </p>
<p>Báikkálaš ássi, guhte geavaha johtaleapmái, gohttemii ja dolastallamii guoskevaš sierravuoigatvuođaid, galgá dárbbu mielde duođaštit iežas identitehta.</p>
<p>Dán plánas <em type="italic">sámekultuvrrain </em>oaivvildit viidát sámiid kulturhámi dasa gullevaš ealáhusaiguin. Sámekultuvra vuođđuduvvá iežas guovllu ja dan luonddu buvttadeami máŋggabealat ja bistevaš geavaheapmái. Ráđđehusa árvalusas riikkabeivviide vuođđolágaid vuođđovuoigatvuođanjuolggadusaid rievdadeamis lea mielde sámiid vuoigatvuohta bajásdoallat ja ovddidit iežaset giela ja kultuvrra. Árvalusas daddjojuvvo ahte njuolggadusa dorvvastan sámiid kulturhápmái gullet sámiid árbevirolaš ealáhusat, dego boazodoallu, guolástus ja meahccebivdu (HE 309/1993). </p>
<p><em type="italic">Álbmotmeahci lagasgiliid ássiiguin </em>oaivvildit báikkálaš olbmuid, geat ásset fásta kártii (govva 3) sárgojuvvon rájiid siskkobealde, eai goittot álbmotmeahcis. Anára gielddas dákkár lagasgilit leat Lismá, Riebanjohka, Leammi, Áivvetjávri, Goškanjávri, Menešjávri, Basejávri, Beatnatája, Áŋŋel, Avvil-Máhtte, Tirro ja Guhtur. Gihttela gieldda siste lagasgiliide lohkkojit Bohkká, Bulju ja Lompolo. </p>
<p>Ráđđehusa árvalusas riikkabeivviide láhkan dihto ođđa luonddusuodjalanguovlluid vuođđudeamis stáhtaeatnamiidda daddjojuvvo ahte <span type="quote">”álbmotmehciid plánedettiin lea giddejuvvon erenoamáš fuopmášupmi dasa, ahte luonddusuodjalanguovlluid vuođđudemiin eai rihkkojuvvo báikkálaš olbmuid vuoigatvuođat eaige gáržžiduvvo sin birgenvejolašvuođat”</span>.</p>
<p>Leammi álbmotmeahccái rádjašuvvi lagasgilit sámiid ruovttuguovllus leat don doložis leamaš sámegilit.</p>
<p>Ovdalis máinnašuvvon ákkaid vuođul lea gehččojuvvon ahte álbmotmeahci lagasgiliid ássit sáhttet johtalit dálvvi áigge mohtorgielkkáin rievssahiid gárddodettiin dahje guolástettiin ja geassit mohtorfatnasiin álbmotmeahci čáziid alde. Lismmá gilli lea guovdu álbmotmeahci, ja danin lea gehččojuvvon ahte gili olbmuide sáhttá luohpadit boaldinmuora maiddái álbmotmeahci siste.19</p>
<p><em type="bold">GUOVLLU LUONDU JA GUOVLLU GEAVAHEAPMI DÁSSÁŽII 2 Luondu, historjá ja dálá geavaheapmi 2.1 Oppalaš govvideapmi </em></p>
<p>Leammi álbmotmeahcci ovddasta dálá viidodagas bures Davvi-Lappi luonddu ja duovdagiid. Guovllus golggiidit moanat stuorra jogat: Anárjohka, Fášku, Leammi, Riebanjohka ja Avviljohka. Daid gaskkas leat vuovde-, duottar- ja jeaggeguovllut. Álbmotmeahcci lea Másealggi váldočáhcejuohkama davábealde, Jiekŋamerrii luoiti Deanu ja Báhčaveaji čázádatguovlluin. Guosa vuovdeorda manná álbmotmeahci lulágeahčen. Johkalegiid gaskasaš giellasiin šaddet hárvveslágan beahcevuovddit, maid dábáleamos muorran lea dávjá lageš. Alimus váriid ja jalges duoddariid birra leat lagešvuovddit.</p>
<p>Leammi álbmotmeahci meahccáivuohta boahtá ovdan maiddái dan viehka stáđis ja valljugas guovža- ja goaskinnáliin. Álbmotmeahci molsašuddi luonddu geažil guovllus leat valjis máŋggalágan loddešlájat. Lottit gullet eanaš Vuovde-Sámi jeagge- ja vuovdešlájaide, muhto measta buot Duottar-Sámi šlájaid deaivá álbmotmeahcis ja boares vuvddiid loddešládjanálit leat eallinfámolaččat.</p>
<p>Álbmotmeahci nuortadavágeahčai, erenoamážit Leammi ja Fáškku legiide leat mihtilmasat viiddis ja čáppa beahcevuovddit, mat leat máŋga čuođi jagi boarrásat. Govva Matti Mela. 20</p>
<p>Luonddusuodjaleami lassin Leammi álbmotmeahcci mearkkaša ollu boazodollui, turismii, meahccevánddardeapmái ja golleroggamii. Boazodoalu lassin álbmotmeahcci lea báikkálaš olbmuide dehálaš meahccebivdo-, guolástan- ja lubmenguovlu.</p>
<p>Leammi álbmotmeahcci lei ovdalaš áiggiid guolásteaddjisámiid, dálá anáraččaid guolástan- ja meahccebivdoguovlu. Goddebivddus vuhttojit ainge godderoggevuogádagaid bázahusat johkaguorain ja jávremutkkiin. Goddebivddu mearkkašupmi geahppánišgođii 1800-logus, go goddenálli vánui ja boazodoallu leavai Leammáige. Guovllu veahkadatráhkadus rievddai, go Ohcejogas boahtán boazosámit dahjege duottarsámit ja lullin boahtán suopmelaččat ásaiduvve Anárii. <em type="bold">2.2 Leammi álbmotmeahci šaddoeatnandieđalaš sajádat </em></p>
<p>Leammi álbmotmeahcci lea davvi goahccevuovdeavádagas, dan davviboreála šattolašvuođaavádagas. Álbmotmeahcci lea eanaš Vuovde-Sámis, gos leat beahce- ja soahkevuovddit ja man dálkkádat sulastahttá nannándálkkádaga. Spiehkastahkan leat Skiehččanjoga ja muhtun muddui maiddái Fáškku golganguovllut, mat leat Duottar-Sámis, gos lea juo eanet váikkuheamen mearradálkkádat. Jekkiid dáfus Leammi álbmotmeahcci lea Vuovde-Sámi áhpejeaggeavádaga davágeahčen, lahka Duottar-Sámi balsajekkiid avádatráji, ja gávdnoba álbmotmeahcis okta balsajeaggige.</p>
<p>Dasa lassin ahte álbmotmeahci dálkkádat sulastahttá sihke nannán- ja mearradálkkádaga maiddái allodatmolsašuddamat váikkuhit ollu šattolašvuhtii. Duoddaris bajásguvlui manadettiin temperatuvra njiedjá ja šaddanbadji oatnu, mii dagaha dan ahte šattolašvuohta lea avádagaid mielde. Leammi álbmotmeahcis šattolašvuođa juohkáseapmi sierra avádagaide vuhtto bures, dasgo guovlu lea dálkkádaga dáfus Vuovde- ja Duottar-Sámi ráji alde ja álbmotmeahci viiddis duottarguovlluid allodat molsašuddá mealgat (Keränen ym. 2004).</p>
<p>Dálkkádaga ja allodaga lassin bákte- ja eanavuođđu váikkuhit ollu šattolašvuhtii. Leammi, dego oppa Davvi-Suoma báktevuođus leat miehtá eanaš suvrra geađgešlájat, mii dagaha dan ahte guovllu šattolašvuohta lea guorbbas. Alkála geađgešlájaid guovlluin leat biebmoávdnasat, mat anihit buorebut šattuide. Dákkár buoret šaddansajit leat vuosttažettiin muhtun duottarguolbaniin álbmotmeahci oarjjageahčen. Maiddái álbmotmeahci jeakkit lea guorba báktevuođu dihte dakkárat ahte dain leat uhccán dahje viehka uhccán biebmoávdnasat. (Keränen ym. 2004)</p>
<p>Leammi álbmotmeahcci rádjašuvvá oarjin Buljju meahcceguvlui ja norggabeale Anárjoga álbmotmeahccái ja nuortan Bátneduoddara meahcceguvlui. Buljju meahcceguovlu fas lea njuolgga oktavuođas Bievrrašjávrri meahcceguvlui ja Bátneduoddara meahcceguovlu lea measta njuolgga oktavuođas UK-álbmotmeahccái. Dáin suodjalanguovlluin čohkiida buohkanassii miljovnna hektára viidosaš ja sullii 250 kilomehtera govdosaš vuovdeordaguovlluid suodjalanguovloavádat, man dievasmahttet jekkiidsuodjalanguovllut máinnašuvvon guovlluid siste dahje ravddain. Lagamusas seamma viiddis dahje ainge viidáset suodjalanguovllut gávdnojit Ruošša bealde.</p>
<p>Álbmotmeahcci lea vuovdeordaavádagas, gos leat duháhiid kilomehteriid mielde máŋggalágan vuovdeorddat ja daid molsašuvvanavádagat: guosa davvi vuovdeorda, beazi vuovdeorda ja muorrarádji ja lageža vástideaddji rájit goahccemuorraavádaga bajábealde. Guovllu vuovddit ja eará luondotiippat leat govviduvvon dárkileappot Lemmenjoki. Suomen suurin kansallispuisto -girjji siidduin 176–197 (Keränen ym. 2004, Norokorpi ja Kajala 2004, Keränen 2004c, 2004e, 2004f, 2004g). 21 <em type="bold">2.3 Báktevuođđu ja eanavuođđu </em></p>
<p>Čuovvovaš čoahkkáigeassu Leammi eana- ja báktevuođu riegádeamis ja ovdáneamis lea váldojuvvon Lemmenjoki-girjjis (Johansson &amp; Manninen 2004, s. 152–172):</p>
<p>Leammi álbmotmeahcci molsašuddá bajildushámiid dáfus. Álbmotmeahcis leat duottarguovllut, main leat stuorra allodatearut ja nuppe dáfus measta duolba jeaggeguovllut. Leammi báktevuođđu čohkiida hui sierraahkásaš boares geađgešlájain, mat leat daid bohciidanvuogi ja čoakkádusa dáfus viehka máŋggaláganat, iige buot geađgešlájaid boahtimuš vel dovdojuvvo ollásit. Oppalaččat geahčadettiin álbmotmeahci báktevuođđu juohkása golmma mihtilmas avádahkii: 1) duottarguovlu álbmotmeahci nuortadavágeahčen gullá ollásit granulihttaguvlui, mii lea čohkiidan eanaš granáhttadoalli kvárcaeanalaiggagneaissas 2) granulihttaguovllu oarjjabeale granulihttadávggi ravdaavádahkii, mii čohkiida sierralágan gneaissain, sedimentaráktogeđggiin ja vulkánalaš geđggiin 3) mahcceguovllu oarjjageahči gullá ruonágeađgeavádahkii, mas leat measta eanaš dušše vulkánalaš geađgešlájat.</p>
<p>Gitta vuosttas gollegávdnamiid rájes leat ohcan maiddái bođugolli eamibávtti. Eanaš gollerogganbáikkit Leammis leat granulihttaguovllus. Sivvan dása lea dat, ahte golli isitgeađgi kvárca gávdno eanaš granulihtas, iige golli lossa materiálan leat báljo sirdašuvvan eret doppe gos dat álgoálggus lea leamaš.</p>
<p>Nannánrávttuid lihkadeapmi, jiekŋaáiggit ja erošuvdna leat sakka hábmen Leammi guovllu báktevuođu ja bajildushámiid. Ovdamearkka dihte Leammileahki lea riegádan ovdal jiekŋaáiggi nannánrávttuid lihkadeami dihte. Golaheami gierdi nana bávttiid jiekŋaáiggit leat gulul likten jorbalágan duottarin ja várrin. Dipmáset eanavuođut, dego johkaskurččut leat riegádan erošuvnna dihte.</p>
<p>Eanavuođđu lea báktevuođu ektui hui nuorra. Sierra bajildushámit riegádišgohte šiega guokte miljovnna jagi dás ovdal dahjege kvartáraáigodaga áigge. Dalle dálkkádat čoaskkui mealgat ja riegádedje jiehkit.</p>
<p>Morena lea Leammis dábáleamos eanašládja. Das leat šlájaide juohkáskeahtes ávdnasat, main leat sierrasturrosaš čalmmit fiinna geađgečalmmážiin gitta geađgelaigosiidda.</p>
<p>Leammi buolžžat leat riegádan maŋimuš jiehki suttadettiin. Buolžžat mannet dávjá dálá leahkevuođuid mielde oarjinlullin nuorttasdavás. Stuorámus dáin lea dat buolža, mii manná Leammegasjeakki lulágeahčen Váijoh- ja Leammileagi bokte Áivvetjávrái. 22 <em type="bold">2.4 Čázádagat </em></p>
<p>Álbmotmeahcis leat viehka uhccán čázádagat. Daid ollesviidodat lea dušše sullii 3 800 hektára dahjege okta proseanta álbmotmeahci ollesviidodagas. Leammi álbmotmeahccái ollet sihke Deanu ja Báhčaveaji čázádagaid gierragat (Čuovus 5). Guovllus leat uhccán jávrrit. Dat leat smávvát, eanaš vuollel hektára viiddu. Jávrriid vátnivuohta vuhtto čázi golgama stuorra molsašuddamin. Dulvin čáhci sáhttá badjánit johtilit, muhto luoitá fas johtilit čavčča guvlui (Seppänen 2004). Mávssoleamos jogat guovllus leat Leammi, Skiehččanjohka, Fášku ja Riebanjohka. Dasa lassin álbmotmeahcis golggiida Avviljohka. Riebanjoga ja Avviljoga gaskii báhcá Lismájohka, mii luoitá Lismmá gili maŋŋá Avviljohkii.</p>
<p>Čázi anihahttivuođa govvideaddji juogusteami mielde eatnašat Leammi čáziin gullet vuosttas luohkkái, go mihttoskálá lea ovttežis viđežii. Dán juogusteami mielde čázit leat guorbasat, čielgasat dahje uhccánaš humusdoallit. Čázi sáhttá geavahit dorvvolaččat measta miehtá álbmotmeahci dállodoallo- ja juhkančáhcin. Báikkuid golleroggama dagahan čázi ruivvageapmi hehtte čázi geavaheami geassit Poastajogas ja Fáskkus ja muhtumin maiddái Ravadasjogas. (Seppänen 2004)</p>
<p>Jagi 2000 loahpas fápmui boahtán čáhcerápmadirektiivva (2000/60/EY) mielde bajildus- ja bodnečázit galggašedje leat buori ortnegis jagi 2015 loahpa rádjai. Čáhcerápmadirektiivva ulbmilin lea ovttaiduhttit Eurohpá Uniovnna čáhceláhkamearrádusaid ja buktit daidda ođđa perspektiivvaid. Čáhcerápmadirektiivva váldoulbmilin lea hehttet čáziid dili fuotnáneami. Jos áigu juksat dán ulbmila, de čáziiddikšunguovllu sierra doaibmit galget bargat ollu ovttas. Váldovástu dán barggus lea guvllolaš birasguovddážiin. Čáziid dilli lea árbevirolaččat árvvoštallon olbmo perspektiivvas, muhto direktiiva lea váikkuheamen dasa ahte árvvoštallamii boahtá maiddái ekologalaš perspektiiva. (Lappi birasguovddáš 2006)</p>
<p>Leammi gaskaoasit govdot jávrrilágan maŋŋálas savun. Govva Matti Mela. 23 <em type="bold">2.5 Jeakkit </em></p>
<p>Leammi jeakkit leat Davvi-Supmii mihtilmas viiddis, jalges ja lákta áhpejeakkit. Dat ožžot čáziideaset ja biebmoávdnasiid birrasiin golgi čáziin ja giđđadulvviin. Áhpejekkiin leat vurrolagaid lákta luktesuonjut ja daid gaskkas lea goikelágan guohcadaŋas- ja skierrešattolašvuohta darfeeatnama alde. (Johansson &amp; Manninen 2004)</p>
<p>Duottarguovllus leahkevuođuin, ládduid birra ja ájaguorain leat baskkes jalges jeakkit, main lea asehis lavdnji. Dáin jekkiin geađggit leat dávjá oidnosis. Jeaggiluvvama dagahit muohttaga suddančázit ja vilttiid gálduin bohciideaddji bodnečázit. (Johansson &amp; Manninen 2004)</p>
<p>Duottaravádahkii mihtilmas balsajeakkit leat máŋgga sajis Leammi álbmotmeahci oarjjabealde Bealdoduoddara ja Áŋŋela birrasiin. Álbmotmeahcis vuollegis balssat gávdnojit dan davágeahčen Fáškojeakkis sihke Látnjoaijoga ja Fáškku ovttastuvvansaji oarjjabealde. (Johansson &amp; Manninen 2004) <em type="bold">2.6 Natura-luondotiippat </em></p>
<p>Natura 2000 -fierpmádahkii gullevaš Leammi álbmotmeahcci (FI 1300201) lea sihke alpiinnalaš ja boreála luonddueatnandieđalaš avádagas. Eurohpá ovttastumiid kommišuvdna lea 22.12.2003 dahkan mearrádusainis dohkkehan Leammi álbmotmeahci alpiinnalaš guovllu ja 13.1.2005 boreála guovllu luondodirektiivva mieldásaš SCI-guovlun, maid EO atná dehálažžan. Leammi álbmotmeahcci lea maiddái almmuhuvvon kommišuvdnii loddedirektiivva (79/409/ETY) mielde sierra suodjalanguovlun (SPA-guovlu). Natura-guovlu suodjaluvvo luonddusuodjalanlága vuođul. Guovllu suodjaleami ággan leat doppe gávdnon luondodirektiivva čuvvosa I 19 luondotiippa, oktiibuot 5 čuvvosa II šlája ja oktiibuot 29, luondodirektiivva čuvvosis I máinnašuvvon loddešlája.</p>
<p>Luondotiippain dábálepmosat govčču dáfus leat boreála luondduvuovddit (45 %), áhpejeakkit (20 %), alpiinnalaš ja boreála duottarguolbanat (7 %), lagešvuovddit (5 %) ja subarktalaš <em type="italic">Salix </em>-suovkkat (5 %). Diehtoskovi mielde guovllus gávdnojeaddji luondotiippain erenoamáš dehálažžan EU lea meroštallan áhpejekkiid, balsajekkiid, muoradatjekkiid, boreála luondduvuvddiid ja dulvevuvddiid. Guovllu stuorámus jogat leat Natura-luondotiipange mearkkašahtti luonddudilálaš johkajohtolagat Fennoskandias. (Čuovus 6) </p>
<p>Jagiid 1996-2000 dahkkojuvvon luonddukárten (Sihvo 2001, 2002) attii dárkilet dieđuid Leammi álbmotmeahci luondotiippain. Kártema mielde Leammi álbmotmeahcis leat olles 22, EU:a luondodirektiivva mieldásaš luondotiippa (Čuovus 6). Dáin erenoamáš dehálaččat leat ovdalis máinnašuvvon viđa luondotiippa lassin lovttosjeakkit ja lákta luondduniittut (Keränen 2004c).</p>
<p>Luondodirektiivva čuvvosa II eallišlájain guovllus gávdnojit diehtoskovi mielde njálla, geatki ja čeavrris. Bohccešattuin fas guovllus dihtet gávdnot jeaggenartti ja uhcafiskesrási. Luondodirektiivva šlájat leat ráfáidahtton luonddusuodjalanlága vuođul.</p>
<p>Leammi álbmotmeahci Natura-diehtoskovis leat guovllus almmuhuvvon gávdnot 29, EU:a loddedirektiivva (79/409/ETY) čuvvosii I gullevaš loddešlája, maid suodjalan dihte galget čujuhuvvot sierra suodjalandoaimmaid guovllut. Dáin guhtta leat Suoma áitatvulošvuođajuogusteami mielde áitatvuloš šlájat. 2004:s álbmotmeahci lottiin dahkkojuvvon čielggadusa mielde (Osmonen 2004) guovllus gávdnojedje EU:a loddedirektiivva čuvvosii I gullevaš loddešlájat guokte uhcit, oktiibuot 27 šlája (lohku 2.8.3, Čuovus 8). 24 <em type="bold">2.7 Árbevierroduovdagat </em></p>
<p>Leammi álbmotmeahci historjái guoskevaš boares ássanmearkkat leat ee. ovddeš ássanbáikkit, gárddit ja gollegámppát. Árbevierroduovddan divrasat dáin leat Leammi álbmotmeahcis Sállevári gárdi, Čáhppes-Máhte báiki, Gáppe-Jon báiki, Njuorggánsavu ja álbmotmeahci olggobealde Lismmá giettit. Dáin Sállevári gárdi ja Njuorggánsavu leat juogustuvvon eanagottidásis mearkkašahtti árbevierroduovddan (Kalpio &amp; Bergman 1999).</p>
<p>Sállevári gárdi, Čáhppes-Máhte báiki, Gáppe-Jon báiki ja Njuorggánsavu leat árbevierroduovddačuozáhagat, main fuolaha Meahciráđđehus. Dáin čuozáhagain fuolahit duovddalaš árvvuid ja árbevierrobiotohpaid, dego niittuid, ja kultuvrralaččat divrras visttiid ja rusttegiid dikšumis ja seailluheamis (gč. lohku 5.2 Kulturárvvuid suodjaleapmi ja dikšun). <em type="bold">2.8 Šlájat </em>2.8.1 Šattolašvuohta ja šattut </p>
<p><em type="italic">Áitatvuloš šattut </em></p>
<p>Dát čálus lea váldojuvvon beivejuvvon čoahkkáigeassun logus <span type="quote" xml:lang="olo">”Kasvisto”</span>, man Saara Keränen lea čállán Lemmenjoki-girjái (Keränen 2004b).</p>
<p>Vuođđodieđut Leammi álbmotmeahci šattuid birra vuođđuduvvet eanaš Anára Sámi šaddokártemii, mii lea dahkkojuvvon Turku allaoahpahaga Sámi dutkanstašuvnnas Geavus. Leammi álbmotmeahcis gávdnojit čieža riikkadásis váravuloš (VU) ja gávcci dárkonvuloš bohccešaddošlája. Dasa lassin álbmotmeahcis leat guhtta guovlludásis áitatvuloš bohccešaddošlája (Čuovus 7). Uhcafiskesrássi ii leat áitatvuloš muhto dat lea ráfáidahtton, EU:a luondodirektiivii gullevaš šládja. Dáid šlájaid leat áican álbmotmeahcis 130 sajis (Čuovus 7). Áicansajiin oaivvildit meahcis dakkár saji, gokko šlája leat sihkkarit áican. Áitatvuloš šattuid gávdnonsajit leat viiddis álbmotmeahcis johkaguorain, bávttiid alde ja šattolaš niittuin ja jekkiin. Muhtun šlájat, dego diehppelieđagiidda gullevaš arnihkka, šaddet báikkuid álbmotmeahcis ieš dan fásta leavvanguovllu olggobealde. Leammi álbmotmeahcis gávdnojit viidát dábálaš beahcevuovddit dahje dasto leat viiddis guorba jeakkit, main eai dieđe gávdnot áitatvuloš bohccešattuid.</p>
<p>Čuvvosa 7 tabeallas leat logahallon dat áitatvuloš ja dárkonvuloš bohccešattut, maid dál dihtet gávdnot, ja daid áicansajiid lohku Leammi álbmotmeahcis. Muhtumat leat boares áiccastagat, eaige daid dálá dili leat geargan dárkkistit. Áitatvuloš šattuid áicandieđut leat váldojuvvon birashálddahusa Hertta-diehtovuogádaga Eliölajit-oasis, dilli 7.9.2007.</p>
<p>Leammi álbmotmeahcis gávdnojit maiddái riikkaidgaskasaš vástošaddošlájat, maid seailumis Suomas lea mearkkašahtti riikkaidgaskasaš ovddasvástádus. Dát leat dakkár šlájat, maid eurohpálaš nális árvalit Suomas gávdnot uhcimustá sullii 20 % (Rassi ym. 2001). Áitatvuloš, dárkonvuloš ja EU:a luondodirektiivva bohccešaddošlájain riikkaidgaskasaš vástošlájat leat suoidnečoavddarássi, gieračoavdda, čievračoavdda, njeaššelukti, slinzelukti, nuortagáiskkit, duottarbihkkarássi, uhcafiskesrássi ja jeaggenarti. Dasa lassin álbmotmeahcis gávdnojeaddji vástošlájaide, maid Suoma ossodat Eurohpá nális lea uhcimustá 30 %, gullet čuvgeslukti, seakkasiemanásti, alitgiera, lottečalbmi ja deaggavuodjalasta, main guokte maŋimučča sáhttet leat viehka hárvenaččat, muhto dieđut daid gávdnomis álbmotmeahcis leat váilevaččat. 25</p>
<p>Leammi álbmotmeahci áitatvuloš ja dárkonvuloš sámmálat, jeahkálat ja čánát leat logahallon čuvvosis 7. Álbmotmeahcis gávdnojit guokte erenoamáš áitatvuloš (EN) sámelšlája ja okta váravuloš (VU) sámelšládja. Stuorrašlubbosámil lea EU:a luondodirektiivva šládja ja riikkaidgaskasaš vástošládja, mii šaddá bibmos jekkiin miehtá Suoma (Eurola ym. 1990). Leammi álbmotmeahcis lea oktii deaivan dán sámelšlája 1880:s, muhto dat sáhttá šaddat ainge álbmotmeahcis, dasgo šaddansadji ii leat várra nuppástuvvan. Anára Sámis šlája gávdnon lea funet kártejuvvon ja dan dihtet gávdnot dušše soames sajis. Sámmálat ja jeahkálat leat álbmotmeahcis váilevaččat inventerejuvvon.</p>
<p>Čánáin leat maiddái guokte hui áitatvuloš ja golbma váravuloš šlája. Leammi álbmotmeahcis hui váilevaččat dovdojuvvon čátnášlájain fidnejuvvojit lasi dieđut giđđat 2007 álgán riikkadási šladjačielggadanfitnu bokte. Anáris čátnášlájaid čielggadedje geassit 2007 máŋggain viiddis suodjalan- dahje meahcceguovlluin Leammi álbmotmeahci lassin. Ná fidnejuvvojit guhká váillahuvvon vuođđodieđut Anára čánáin.</p>
<p><em type="italic">Eará šattut </em></p>
<p>Olbmo dagahan nuppástusat eai leat nu viidát čuohcán álbmotmeahci šattuide. Boares ássanbáikkiide leat bohciidan šaddošlájat, maidda leat leamaš váikkuheamen olbmo ássandoaimmat. Eatnašat ássanbáikkiid šattuin leat goittot álgoálggus luonddušlájat, mat leat ávkašuvvan muoraid njáskamis ja šilljoguovlluid veahkaluvvamis biebmoávdnasiiguin. Ieš hilskošlájat dahje šaddadanšattut eai gávdno šat boares ássanbáikkiin. Gollerogganguovllus visttiid šiljuide ja muhtun gámppáid šiljuide ja dolastallanbáikkiide vánddardanjohtolagaid birrasiidda sáhttet leat bohciidan dihto šaddadan- ja stohporásit ja maiddái hilskut. Dát šlájat, mat eai álgoálggus gula guovllu šaddošlájaide, eai leat dárkileappot kártejuvvon. Vánddardanjohtolagaid, bálgáid ja njealjejuvllatvuojáhagaid guorain sáhttet valljut muhtun dábálašge šlájat dego bálggeslukti ja gieddesitnu. 2.8.2 Njiččehasat</p>
<p><em type="italic">Áitatvuloš njiččehasat </em></p>
<p>Áitatvuloš njiččehasšlájain Leammis besse dušše geatki (EN). Davviguovlluid duottargeatkenálli lea álbmotmeahcis eallinfámolaš, vaikko geatkkit leat uhccán. Jahkásaččat Leammis leat sullii 3– 4 geatkebessoša. Leammi álbmotmeahcis lea leamaš goas nu nana gumpenálli ja dán áigge gumppe (EN) deaivá doppe measta jahkásaččat, muhto jearaldat lea dalle ovdal juo vádjoleaddji ovttaskas gumppiin go bissovaš nális. Mohtorgielkká boahtin čuzii garrasit gumpii miehtá Lappi, ja nuba bissovaš gumpenálli ii leat dán áigge Leammis, dego ii máŋgga eará sajisge davvin. Maiddái njála (CR) leat deaivan soaittáhagas soames háve Leammis, ja lagamus dovdojuvvon boares njálabeasit leat álbmotmeahci ráji lahkosiin, muhto Leammi guovllu jalges duottarsajit leat bissovaš njállanállái menddo gáržžit. Arktalaš njála vátnun oppa Suomas lea ovddežisge geahpedan njállaáicamiid vuovdás Leammi álbmotmeahcis. Leammis ii leat gávdnon oktage boares njálabeassi, vaikko lea ohccojuvvon. Suoma njállaguovllus eai leat 1990-logu gaskkamuttu maŋŋá gávdnon ássojuvvon njálabeasit beaktilis dárkkistemiin fuolakeahttá. Ovttaskas njálaid leat deaivan duollet dálle maiddái Leammis. Njála vátnumii leat leamaš sivvan earret eará riebaniid laskan ja njálaid fuotnánan biebmodilli earret eará danin, ahte 1980-logu rájes eai leat leamaš goddesáhpánjagit. 26</p>
<p><em type="italic">Eurohpá ovttastumiid ráđi luondodirektiivva čuvvosa njiččehasat </em></p>
<p>Eurohpá ovttastumiid ráđi luondodirektiivva (92/43/ETY) čuvvosiin leat logahallon ovttastumi dehálažžan atnin šlájat, maid suodjaleapmái galgá giddet fuopmášumi. Suomas lea spiehkastat direktiivva stuorranávddiid hárrái boazodoalloguovllus. Leammis lea čuvvosa šlájain nana nálli guovžžas (NT), ja álbmotmeahcis árvalit orrut badjel dálvvi 15–20 guovžža. Dasa lassin álbmotmeahci birrasiid viiddis lagešguovlluin bohtet jahkásaččat moanat guovžžat Leammi buriide ealgaguovlluide ahtanuššat dálvenahkára maŋŋá. Albbas (NT) lea Leammi álbmotmeahcis hárvenaš ealli, ja dán áigge dat dušše finada duollet dálle doppe. Albasiid leat goittot dáid jagiid áican eanet álbmotmeahcis, dego eará sajisge Anára-Ohcejoga guovlluin. Albbas ávkašuvašii dálkkádaga liegganeamis. Čeavrát (NT) leat viehka uhccán álbmotmeahcis, dego eará sajisge davvin. Álbmotmeahcis árvalit gávdnot 5–10 čeavrá.</p>
<p><em type="italic">Eará njiččehasat </em></p>
<p>Leammi álbmotmeahcis leat 3 fuođđodárkongolmmačiegahasa, maid lohkamiid mielde guovllu dábáleamos njiččehasat leat njoammil, rieban, neahti ja oarri. Álbmotmeahci eará njiččehasat leat nirpi, buoidda ja boazu. Vuovderuoigguge leat áican álbmotmeahcis dáid jagiid. 2.8.3 Lottádat</p>
<p>Leammi álbmotmeahcis lea máŋggabealat ja mihtilmas lottádat – vuovddit, jeakkit, duoddarat ja čázádagat leat vuohkkasit sierralágan lottiide. Lottit gullet eanaš Vuovde-Sámi jeagge- ja vuovdešlájaide, muhto measta buot Duottar-Sámi šlájatge gávdnojit álbmotmeahcis (tabealla 1). Boares vuvddiid loddenálit leat eallinfámolaččat. Johkalegiid šattolaš beallerođuin sáhttá deaivat lulliguovlluid dihto cihcešlájaid iežaset oktilaš leavvanguovllu davábealde (Čuovus 9). Divrras lottádaga dihte álbmotmeahcci lea váldojuvvon mielde dehálaš (FINIBA) loddeguovlluide, mat leat suodjaleami dáfus dehálaš loddešlájaid mávssoleamos gávdnonguovllut Suomas. FINIBA lea riikkadási viiddideapmi BirdLife Intenationala máilmmiviidosaš Important Bird Areas (IBA) -fidnui, mainna kártejit buot eatnanosiid deháleamos loddeguovlluid. IBA-fitnuin geahččalit dorvvastit dáid guovlluid seailuma lottiide heivvolažžan ja čuovvut dáin guovlluin lottádaga ja eallinbirrasa nuppástusaid.</p>
<p>Leammi álbmotmeahcis leat deaivan oktiibuot 144 loddešlája. Bessenšlájaide gullet 110 šlája, main máŋggat leat áitatvuložat, dárkonvuložat dahje sierravástošlájat. (Čuovus 8, Osmonen 2004)</p>
<p>Čuvvosis 9 leat govviduvvon Leammi lottit sierra šaddansajiin. Čoahkkáigeassun (Čuovus 9) Leammi lottiin leat váldojuvvon oasit Lemmenjoki-girjjis (Osmonen 2004).</p>
<p><em type="bold">Tabealla 1. </em>Leammi álbmotmeahci logi valljugeamos šlája linnjálohkamiid mielde. </p>
<p><em type="bold">Šlája Párralohku </em></p>
<p><em type="bold">Ossodat </em></p>
<p xml:lang="smj">Vintán 43 000 – 64 000 24,5 %</p>
<p>Rievssatcizáš 29 000 – 44 000 16,6 %</p>
<p xml:lang="nob">Fiskesbeštor 13 000 – 20 000 7,2 %</p>
<p>Niitocivkkán 12 000 – 18 000 7,0 %</p>
<p xml:lang="smj">Ruksessoadjá 10 000 – 15 000 5,7 %</p>
<p>Leaibeloddi 8 000 – 11 000 4,3 %</p>
<p xml:lang="hbs">Ummolcizáš 6 000 – 9 000 3,4 %</p>
<p xml:lang="smj">Giellavealgu 5 000 – 7 000 2,8 %</p>
<p>Geađgerásttis 4 000 – 7 000 2,3 %</p>
<p>Ruonájuolčoavžžu 4 000 – 6 000 2,3 %</p>
<p>Oktiibuot 134 000–201 000 76,1 % 272.8.4 Guoládat </p>
<p>Čuovvovaš čoahkkáigeassu Leammi guoládaga birra lea váldojuvvon Lemmenjoki-girjjis (Seppänen 2004, s. 133–136):</p>
<p>Leammi guovllus leat dušše ovcci guollešlája. Guolit juogustuvvojit daid boahtinguovllu mielde juogo nuorta- dahje oarješlájaide. Nuortašlájaide lohkkojit čuovža, hávga, hárri, vuskkon ja njáhká. Oarješlájaide fas lohkkojit luossa, dápmot ja ruovdegulmmet. Lullišlájaid ovddasta noarsa.</p>
<p>Luossa goargŋu gitta Anárjoga gierragii. Skiehččanjohkii luossa goargŋu Fuođđo- ja guolledoalu dutkanlágádusa mielde gitta dohko, gokko Rádjajohka luoitá Skiehččanjohkii. Skiehččanjoga čáhci lea ruškadet ja dán jogas leat eanet savvonat go Anárjogas. Skiehččanjohkii ii goarkŋo nu valjis luossa go Anárjohkii.</p>
<p>Dápmot lea leavvan buot čáziide álbmotmeahcis stuorámus jávrriin gitta ádjagaččaide. Dápmohis gávdnojit sierra hámit, mat leat vuogáiduvvan sierra birrasiidda. Leammi guovlu lea dápmoha hárrái okta Suoma áidnalunddogeamos guovlluin, dasgo dáppe sáhttá deaivat buot vejolaš dápmothámiid. Dáppe gávdnojit sihke dilálašvuođaide sierraluvvan dápmothámit ja maiddái eallinfámolaš álgoálgosaš ja seahkankeahtes oassenálit čázádagaid mielde.</p>
<p>Hárri lea eallinbirrasa dáfus rántos guolli. Nuba dat sulastahttá eará luossaguliid. Biepmu ozadettiin hárri vádjola jogaid gierasavvoniid ja vuolágeaže savvoniid gaskka. Ná guolásteaddji sáhttá deaivat hárri kilomehteriid guhkkosaš savvona guovdu, gos gáttášii gávdnot dušše hávggaid.</p>
<p>Hávga lea maiddái leavvan álbmotmeahci measta buot jogaide ja jávrriide. Hávggas leat Leammi álbmotmeahcis valjis dan gođđama dáfus dehálaš lukte- ja suoidnegáttit. Hávga lea oppa eanaspáppa dáfusge leavvan viidát. Hávga gullá áibbas čielgasit Leammi álbmotmeahccái. Vaikko hávgga badjelgehččetge, de dat lea mearkkašan borramušdállodoalus. Luonddudállodoaluin dan leat geavahan oassin beaivválaš biepmus. <em type="bold">2.9 Historjá </em></p>
<p>Anára ovdahistorjjás lea mearkkašan hui ollu goddebivdu. Vuosttas ássit bivde gottiid vuosttažettiin čakčat, goas geasseguohtoneatnamiin buidon gottit vádjoledje stuorra ealuin dálveguohtoneatnamiidda. Go dálkkádat liegganišgođii geađgeáiggi gaskkamuttus, de guvlui bohte maiddái eará njiččehasat – ealga, guovža, mádjit ja neahti, maid bivde gotti lassin. Geađgeáiggi loahpas gotti geasseguohtoneatnamat ahtanušše, go duoddariid vuovddit hárvugohte ja jalges guovllut viidugohte. Duon áiggis leat ráhkaduvvon goddebivdui geavahuvvon stuorra roggevuogádagat. Stuorámus vuogádagas leat leamaš lagabui 250 rokki. (Halinen 2004)</p>
<p>Áigelogu molsašuvvama maŋŋá Leammis ásadedje dušše deivvolaš johtaleaddjit. Vikiŋgaáiggis gottiid bivde dávggiiguin ja njuolaiguin ja maiddái vuopmaniiguin (bivdoáidi). Vuopmanbivdu bisuige deháleamos bivdovuohkin gitta goddebivddu loahpa rádjai 1800-logus. Bissuid leat geavahišgoahtán 1600-logu rájes. Oađđeveaijoga dálvesiiddaid ássit geavahedje vel eanaš dávggi ja njuola, muhto 1700-logus bissut boahtigohte juo eanet atnui. (Halinen 2004) 28</p>
<p>Goddebivddu mearkkašupmi geahppánišgođii 1800-logus, go goddenálli vánui ja stuorraboazodoallu leavai Anárii. 1700-logus álgán eanadoallu rievdadii ássanhámi ja ealáhusráhkadusa nu, ahte jahkodatvuogádagas luhppojuvvui ja olbmot ásaiduvve fásta ássat. Šibitdoalus šattai dehálaš ealáhus. Anára veahkadatráhkadus rievddai, go Ohcejogas boahtalan davvisámit dahjege duottarsámit ja lullin boahtán suopmelaččat ásaiduvve Anárii. (Halinen 2004)</p>
<p>Anáris lei dušše okta sámesiida, mii vástida sullii dálá Anára gieldda guovllu. Maŋimustá 1600-logus Anáris ledje njeallje gili: Báđára, Muttošjávrri, Avviljoga ja Báhčaveaji gilit. Leammi guovlu gulai Báđára gillái. 1886:s vuovdelága vuođul stáhta geahčai iežas oamastit eanaguovlluid, mat eai lean nannejuvvon gullat geasage. Anára gielda vuođđuduvvui 1876:s. (Halinen 2004)</p>
<p>Leammi álbmotmeahci guovllus eai ássan 1800-logu álggus fásta galle olbmo. Sii ledje guolásteaddjisámit. Sin váldoássanguovlu lei Báđáris, muhto sin eallinbiras olii maiddái Leammái. Váldoáigáiboahtu fidnejuvvui guolástusas, muhto sii bivde maiddái gottiid ja eará fuođđuid. Goddeeatnamat ledje Leammis Viibosduoddariin. (Halinen 2004)</p>
<p>Olbmot, geat ožžo áigáiboađu meahccebivddus ja guolástusas, ásse mielas čáziid lahka buhtes čázi ja guollebiepmu dihte. Buori orohagas leat gáibiduvvon seamma bealit go dán áiggege: suoddjáivuohta, dimisvuohta, geađggihisvuohta, čázi lagasvuohta ja dulbodat. Seamma báikkiid geavahedje ođđasit ja ođđasit. (Halinen 2004)</p>
<p>Leammi vuosttas ođđadállu Lemmensuu huksejuvvui Leamminjálbmái 1880-logus. Vehá badjelii Leammi sisa jurddašuvvon Jokela-ođđadálu ohcamuš hilgojuvvui. 1800-logu loahpageahčen Leammái vuođđuduvvojedje vel guokte ruvnnameahccetoarppá: Lohilahti ja Riitala toarppát Čoađgejávrái. (Halinen 2004)</p>
<p>Buot giddes dološbázahusat leat dološmuitolága (295/1963) vuođul ráfáidahtton.</p>
<p>Golli ja golleroggan leat dahkan Leammi dovddusin juo ovdalgo Leammi álbmotmeahcci vuođđuduvvui 1956:s. Golli leat ohcan ja roggan badjel 130 jagi. Vuosttas arkiverejuvvon diehtu Leammi gollis lea jagis 1867. Geassit 1902 Leammileahkái, Váijohkii, Ravadasjohkii, Buškkujárbasašávžái ja eará oalgeádjagiidda dahkkojuvvojedje badjel 70 gollerogganbáikki. Dát vuosttas <span type="quote" xml:lang="nob">”gollerumen”</span> nohkagođii, go golli ii várra gávdnonge. Ruoŧŧelaš ruvkeovttastupmi ozai golli vel 1930-logus muhto bođii dan oaivilii ahte ii gánnáhan vuođđudit ruvkke. 1940-logus gávdnogođii vuot golli, ja ná olbmot movttáskedje fas ohcat golli. 1950:s ledje juo lagabui čuođi rogganbáikki. Dan rájes guovllus leat jámma roggan golli, ja jaskadet áiggi maŋŋá olbmot fas duođas movttáskedje golleroggamii 1980-logu loahpas. (Partanen 2004)</p>
<p>Álbmotmeahci vuođđudanhistorjjá birra muitaluvvo logus 1.2. 29 <em type="bold">2.10 Dálá geavaheapmi </em></p>
<p>Dán áigge eanaš oassi Leammi álbmotmeahcis gullá Sállevári bálgosii. Álbmotmeahci davágeahči gullá Muotkeduoddara bálgosii ja lullin Gihttela beale oassi álbmotmeahcis gullá Goikečoalmmi bálgosii. Sállevári bálgosa viidodagas golbma njealjádasa lea dálá Leammi álbmotmeahci rájiid siste (govva 7, s. 83).</p>
<p>Suoma viidáseamos álbmotmeahccái dahkkojuvvojit dušše sullii 10 000 gallestallama jagis, ja dain eatnašat álbmotmeahci bivnnuheamos lustageavahanavádahkii, Leammileahkái ja golleeatnamiidda. Dán guovllus leat eatnašat álbmotmeahci bálvalusain: merkejuvvon vánddardanjohtolagat, ávdin- ja láigostobut ja ruvtto- ja diŋgonfanasbálvalusat (govva 6, s. 68). Eanaš oassi álbmotmeahcis gullá boaittobealeavádahkii, gos eai leat merkejuvvon bálgát eaige earret soames ávdinstobu leat earáge bálvalanrusttegat vánddardeaddjiid dárbbuide (govva 4, s. 45). Nuba dasa, guhte lea ohcaleamen luondduráfi ja jaskatvuođa, álbmotmeahcis gávdnojit valjis ráfálaš guovllut dál ja maiddái boahtteáiggis.</p>
<p>Leammi álbmotmeahci mihtilmasvuohta lea golli ja golleroggan. Golli rogget Leammis eanaš Miessejogas, ja Leammái luoiti Morganádjagis, Jeagelávžžis, Buškkujárbasašávžžis ja Ruitoávžžis. Ruvkebiret Leammis leat 26 ja gustojeaddji rogganbáikkit leat jahkásaččat sullii 30.</p>
<p>Dárkileappot guovllu geavaheapmi sierra doaimmaid mielde gieđahallo plána eará loguin. <em type="bold">2.11 Ovddit dikšun- ja geavahanplána ollašuvvan </em></p>
<p>Leammi álbmotmeahci dikšumii ásahuvvon sierraulbmilat ledje ovddit dikšun- ja geavahanplánas (ruŋgoplánas) čuovvovaččat (Meahciráđđehus 1988, s. 3–4, Leammi álbmotmeahci dikšuma sierraulbmilat): 1) Leammi álbmotmeahcci lea Suoma stuorámus geainnuhis meahcci dál ja boahtteáiggis. 2) Váldojuvvo vuhtii ahte suodjalanguovlu joatkašuvvá Norgga beallai Anárjoga álbmot-meahccin; danin fuolahuvvo das, ahte erenoamážit álbmotmeahci oarjjageahči bissu meahccás boaittobealeguovlun. 3) Eanaš oassi álbmotmeahcis guđđojuvvo duođalaš bálgáhis meahccin, gosa eai lágiduvvo ođđa vánddardanbálvalusat dálá ávdinstobuid lassin. Meahccevánddardeami vejolašvuođat goittot bisuhuvvojit. 4) Eanaš oassi bálvalusain ja oahpisteamis čohkkejuvvo Leammileagi lahkosiidda. 5) Anára girkosiidii vuođđuduvvo oahpistanguovddáš, gos sáhttá oahpásmuvvat Leammi álbmotmeahci lassin Davvi-Lappi earáge lundui ja luonddusuodjalanguovlluide ja meahccehálddahussii. 6) Leammi álbmotmeahci sajádat áidna álbmotmeahccin guovdu sámeguovllu ja das boahtti mihtilmasvuođat váldojuvvojit čielgasit vuhtii álbmotmeahci dikšumis ja oahpistandoaimmas. 7) Dán álbmotmeahccái gullet mávssolaš oassin boazodoallu ja luonddudoalu muhtun eará árbevirolaš hámit. Erenoamážit giddejuvvo fuopmášupmi boazodoalu dorvvasteapmái. 8) Gollerogganbirrasat leat muhtun sajiin álbmotmeahci oaidnámušat, mat galget suodjaluvvot.</p>
<p>Vejolašvuohta gieđain dáhpáhuvvi golledoidimii bisuhuvvo, muhto rogganmašiinnaid geavaheapmi gáržžiduvvo. 30</p>
<p>Dát ulbmilat leat ollašuvvan erenoamáš bures. Leammi álbmotmeahcci lea bisson meahccás guovlun ja meahccevánddardeaddjit gávdnet doppe dan luondduráfi ja jaskatvuođa, maid leat ohcaleamen (Ukkonen 2002, 2003). Lustageavaheami bálvalanrusttegat leat ovddiduvvon Leammileagi lahkosiin ja Sállevári guovllus. Álbmotmeahcci lea buorre muddui seilon bálgáhis meahccin, gosa eai leat huksejuvvon ođđa ávdinstobut. Meahciráđđehus lea goittot bajásdoallan ja fuolahan boares ávdinstobuid meahccevánddardanvejolašvuođaid dorvvastan dihte.</p>
<p>Njurggoluovttas doaibmagođii 1994:s Leammi luonddustohpu, mii oahpista guovllu gallestalliid geasi áigge. Anára girkosiidii gárvvásmuvai 1998:s Davvi-Sámi luondduguovddáš ja sámemusea Siida, mii doaibmá Leammi álbmotmeahci birrajagáš oahpistanguovddážin. Leammi álbmotmeahcci sámiid ruovttuguovllu álbmotmeahccin galgá buktojuvvot bures ja lunddolaččat ovdan Siiddas, gos olbmot sáhttet oahpásmuvvat ovddeš ja dálá sámekultuvrii ja dasa, mo olmmoš lea vuogáiduvvan davvidilálašvuođaide. Meahciráđđehus lea doaibman álbmotmeahcis muđuige sámekultuvrra dorvvastan dihte ee. nu, ahte lea háhkan stáhtii mearkkašahtti sámi kulturárbečuozáhaga Gáppe-Jon báikki Leammi álbmotmeahccái laktinláhkai.</p>
<p>Dikšun- ja geavahanplána sáhttá dorvvastit boazodoalu vejolašvuođaid vuosttažettiin eahpenjuolgga nu, ahte váikkuha eará geavahanhámiide. Ásahusa (Ásahus stáhtaeatnamiidda vuođđuduvvon dihto álbmotmehciin ja luonddumehciin 932/1981, 2 §) mielde <span type="quote">”álbmotmeahcis lobálaš doaimmat leat, almmá ahte 1 §:a njuolggadusat daid hehttejit, – – 10) boazodoallu, dasa dárbbašlaš gámppáid, boazoáiddiid ja eará rusttegiid ráhkadeapmi, boazodollui dárbbašlaš muora váldin ja boazodollui guoskevaš gohtten, dolastallan ja mohtorfievrruiguin johtaleapmi”</span>.</p>
<p>Eará árbevirolaš luonddudoallohámiid vejolašvuođat leat dorvvastuvvon ee. nu, ahte luondduealáhusbargiide ja lagasgiliid ássiide leat mieđihuvvon meahccejohtalussii viidáset vejolašvuođat go eará gieldalaččaide.</p>
<p>Golleroggan lea jagi 1988 ruŋgoplána ulbmiliin áidna, man hárrái mudden ii dáhpáhuvvan plána ulbmiliid mielde. Mašiidnaroggama mudden lea šaddan dálážin vuoigatvuođagieđahallamiiguin ja njuolggadusrievdadusaiguin (ásahus 583/1991). <em type="bold">2.12 Eanageavahanguorahallan </em></p>
<p><em type="bold">Geasiáigásaš meahccejohtalus </em>guođđá mearkkaid eanavuđđui (gč. dárkileappot lohku 9 Meahccejohtalus ja eará johtaleapmi). Leammis johtalit geasi áigge meahccefievrruiguin viehka ollu Anára gieldda eará guovlluid ektui. Guovllus johtalit badjeolbmot, Meahciráđđehusa bargit ja golleroggit. Ođđa njealjejuvllatvuojáhagat leat šaddan vehážiid dađistaga lasi. Váikkuhusaid sáhttá geahpedit sierra geavaheaddjijoavkkuid ovttasbargguin nu, ahte geahpeduvvo geasiáigásaš meahccejohtalus nu ollu go vejolaš. Maiddái lobihis johtalus galgá beaktileappot gozihuvvot. </p>
<p><em type="bold">Gollerogganbáikkiid ja ruvkebiriid fuolahusa </em>ja <em type="bold">Meahciráđđehusa fuolahusdoaimmaid </em>geahččalit vuosttažettiin dahkat muohttaga áigge mohtorgielkkáiguin vuogáiduvvan vuojáhagaid mielde. Mohtorgielkkáiguin johtaleapmi nohká dahje goittot geahppána mealgat, go álgá siivvuhisvuohta ovdal lottiid bessenáiggi ja bohccuid guotteha. </p>
<p><em type="bold">Vánddardeami </em>ja <em type="bold">luondduturismma </em>váikkuhusat vuhttojit vuosttažettiin álbmotmeahci lustageavahanavádagain. Luonddu lustageavaheapmi loaktá veagal luonddu bivnnuhis guovlluin: bálgát govdot ja stobuid šilljobirrasat gollet. Eanaš oassi álbmotmeahcis lea goittot hui uhccán lustageavaheami anus, eaige doppe báljo vuhtto mearkkat olbmuid johtaleamis. 31 </p>
<p>Geasiáigásaš meahccejohtalus galgá dárkilit guorahallot álbmotmeahcis. Ođđa lobihis njealjejuvllatvuojáhagat leat šaddan golleguvlui measta jahkásaččat. Govva Irja Mikkonen.</p>
<p><em type="bold">Girdijohtalus </em>guovllus lea nu uhccán, ahte dat ii báljo čuoze guovllu luonddudilálašvuhtii. Jos áigu seaivut álbmotmeahccái, de galgá leat Meahciráđđehusa lohpi. </p>
<p><em type="bold">Boazodoallu </em>váikkuha bohccuid guohtuma bokte oppa álbmotmeahccái. Bohccuid guohtun čuohcá bodne-, giedde- ja miesttageardái ja muoradaga nuorravuođamuttuide. Boazodoaluin oažžu bargat miehtá álbmotmeahci, ja danin boazodoalu birasváikkuhusaid galgá sáhttit dohkkehit nu guhká go guohtun dáhpáhuvvá bistevaš ovdáneami prinsihpa mielde. Árbevirolaččat dálveguohtoneatnamiid gierdama leat atnán ovdamearkka dihte boazodoallolágas uhcimus gáibádussan alimus boazologu mearridettiin. Guohtoneatnamiid jahkodatvuogádaga beavttálmahttin váikkuha mealgat guohtoneatnamiid gierdamii ja dakko bokte birrasa dillái. </p>
<p>Luondduealáhusain <em type="bold">guolástus </em>ja <em type="bold">rievssatbivdu </em>váikkuhit guovllu guolle- ja fuođđonáliid valljivuođagaskavuođaide. Guolástusa váikkuhusat vuhttojit vuosttažettiin johkačáziin, dasgo guovllus eai leat stuorra jávrrit. </p>
<p>Lustabivdolobit mieđihuvvojit viehka uhccán, ja nuba <em type="bold">lustabivdu </em>ii báljo čuoze guovllu guollečáziide. Guollegilvimat leat áiggiid mielde rievdadan muhtun muddui Leammi álbmotmeahci guoládagaid, muhto ođđa guollešlájat eai leat boahtán guvlui. </p>
<p><em type="bold">Meahccebivdu </em>váikkuha fuođđonáliide. Leammi guovllus bivdet eanaš ealggaid ja muhtun muddui maiddái eanalottiid. Dušše Anára ja Gihttela gieldalaččat ožžot bivdit álbmotmeahcis iežaset gieldda siste. Olgobáikegoddelaččaide eai mieđit bivdolobiid álbmotmeahccái. 32 </p>
<p>Álbmotmeahcis eai váldojuvvo <em type="bold">eanaávdnasat </em>, ja nuba dákkár doaibma ii čuoze álbmotmeahccái. </p>
<p><em type="bold">Golleroggama </em>váikkuhusat vuhttojit Leammi golleguovllus johka- ja ájaguorain goahccevuvddiin gitta jalges duoddarii. Vuovdeguovlluin váikkuhusat eai leat dábálaččat nu stuorrát, muhto jalges duoddaris omd. Miessejoga ja Jeagelávžži gierragiin duovddalaš nuppástusat oidnojit guhkás. </p>
<p><em type="bold">Mašiidnaroggamis </em>sáddá dábálaččat sirdit bajilduseatnama, ovdalgo sáhttá ohcagoahtit golli. Mašiidnarogganguovlluide guoskevaš biraslobi (birassuodjalanásahus 169/2000, 1 §) lohpeeavttuin gáibiduvvo ahte bajilduseana, mii váldojuvvo eret rogganguovlluin, galgá vurkejuvvot sierra, vai dan sáhttá dasto geavahit duovdaga gokčan- ja ovddeštanbargguin. Seammaláhkai galgá meannudit vejolaš goivvohagaid, mat goivojuvvojit ájarokki sirdin dihte, roggamis čoggon fiinna bajilduseatnamiin ja humusgerddiin. Rogganguovllut, mat jávkaduvvojit ollásit eret anus, galget dulbejuvvot birrasii heivvolažžan ja daid ala galgá lebbejuvvot bajilduseanageardi, vai šattut šaddagohtet johtilit. Maiddái ájaroggi galgá máhcahuvvot ovddeš sadjái. </p>
<p>Golleroggandoaibma čuohcá rogganguovlluid čáhcedollui ja ealániidda. Erenoamážit mašiidnarogganguovlluin nuppástusat vuhttojit čielgasit. Roggojuvvon guovlluin šattolašvuohta dábálaččat jávká measta ollásit. Mašiidnarogganguovlluin ájarokki hápmi maiddái sáhttá nuppástuvvat. Gieđainroggan ii čuoze seamma garrasit ja váikkuhusat vuhttojit dábálaččat dušše ája- dahje goivvohatguoras. Šattolašvuođa máhccama ja šaddošlájaid nuppástusaid Leammi golleguovllus eai leat dárkileappot dutkan. Šattolašvuohta máhccá áiggi mielde, muhto áibbas ovddežin dat ii máhca. Orru goittot leamen nu, ahte goittot luktit ja suoinnit šaddagohtet fas viehka johtilit lavdnjeeatnamiin.</p>
<p>Golleroggama váikkuhusaid čázádagaide leat dutkan Leammi álbmotmeahci golleguovllus 1980-logu rájes. Geassit 2008 dutke golleroggama váikkuhusaid čázádagaide Ravadasjogas ja Jeagelávžžis. Dutkamuša birra muitaluvvo dárkileappot logus 5.1.4.</p>
<p>Golleroggan čuohcá boazodollui dalle, go čiekŋalis rogganrokkit guđđojuvvojit merkekeahttá dahje dulbekeahttá. Bohccuid guohtun ja guođoheapmi váttásmuvvá. Lea dehálaš ahte golleroggit ja badjeolbmot leat ollu oktavuođas heajos váikkuhasaid geahpedan dihte nu ollu vejolaš.</p>
<p><em type="bold">Gámppát ja eará visttit </em>Leammi álbmotmeahcis leat oktiibuot sullii 130. Eatnašat dáin leat golleroggiid gámppát, vuorkkát ja sávdnevisttit, mat leat oktiibuot čuođimađe. Boazogámppát álbmotmeahcis leat logemađe, seammá go maiddái lustageavaheami ávdin- ja láigostobut. Meahciráđđehusas leat vihtta gozihanstobu ja rádjegozáhusas guokte gámppá. Maŋimuš logi jagi áigge visttiid lohku gollerogganguovllus lea lassánan máŋggainlogiin. Huksema hálddašan dihte galget leat čielgaset njuolggadusat das, maiguin ákkuiguin ja maid álbmotmeahcis sáhttá hukset (gč. lohku 13.2). </p>
<p>Muorra váldojuvvo álbmotmeahcis muhtun muddui boaldin- ja ávnnasmuorran ja maiddái boazodoalu dárbbuide. <em type="bold">Muorrageavaheami </em>váikkuhusat guovllu luonddudilálašvuhtii vuhttojit báikkuid. Eanaš geavahuvvo beahci, muhto maiddái soagi leat váldán muhtun muddui boaldinmuorran. 33 </p>
<p>Leammi álbmotmeahcis vejolaččat gávdnojeaddji <em type="bold">ođđašaddošlájat </em>eai leat čielggaduvvon dárkileappot (gč. lohku 2.8.1). Ng. ođđašlájat leat gieskat guvlui boahtán, eamišlájaide gulakeahtes šlájat, mat gávdnojit ain duokkot dákko guovllus. Ođđašlájat jávketge dábálaččat johtilit, go olbmodoaimmat nohket. Dákkár šlájaide gullet šaddadanšattut ja daid fárus boahtán hilskošattut. Ođđašlájaide lohkkojit maiddái hearvašattut. Ođđašlájat leat várra gártan vuosttažettiin boares ássanbáikkiide, muhto dán áigge dat čuvvot olbmo mielde maiddái gámppáid šiljuide ja vánddardanjohtolagaid guoraide ja gollerogganguovlluide. Dákkár šlájat levvet dábálaččat siepmaniiguin. Danin ođđašlájat eai várra leatge nu olus leavvan Leammi álbmotmeahccái. Muhtun ođđašlájat sáhttet čuohcit luonddudillái, dasgo dat vigget duvdit eret guovllu eamišlájaid ja levvet dávjá hui johtilit. Ođđašlájain máŋggat eai ceavzze davviguovlluid goavis dilálašvuođain, iige álbmotmeahcis leat dárbbašan dássážii jávkadit ovttage vahátlaš šlája. <em type="bold">2.13 Čoahkkáigeassu deháleamos suodjalan- ja geavahanárvvuin </em></p>
<p>Leammi álbmotmeahcci lea riikkadásis ja riikkaidgaskasaččat mearkkašahtti suodjalanguovlu. Álbmotmeahci beahcevuovddit ovddastit eurohpálaš suodjalanguovlofierpmádagas erenoamáš dehálažžan juogustuvvon boreála luondduvuvddiid. Álbmotmeahci vuovddit mearkkašitge ollu riikkadási ja riikkaidgaskasaš suodjalanguovlofierpmádagas daid viidodaga ja luonddudilálašvuođa dihte. Ovttas eará birastahtti suodjalan- ja meahcceguovlluiguin Leammi álbmotmeahcci hábme sullii miljovnna hektára viidosaš suodjalanguovloavádaga vuovdeordaguovlluin.</p>
<p>Leammi álbmotmeahcci lea mearkkašahtti eallinbiras šaddo- ja eallišlájaide. Viiddis álbmotmeahcci dorvvasta sierra šlájaide valjis vuogas eallinbirrasiid ja álbmotmeahcci lea šlájaid ja luondotiippaid suodjaleamis dehálaš oassin viidáset eurohpálaš Natura 2000 -suodjalanguovlofierpmádagas.</p>
<p>Leammi álbmotmeahcci lea dehálaš boazodoalloguovlu vuosttažettiin Sállevári bálgosii, ja báikkálaš olbmuide dehálaš meahccebivdo-, guolástan- ja murjenguovlu. Eanaš oassi álbmotmeahcis gullá boaittobealeavádahkii, gosa eai rusttegiiguin stivre vánddardeaddjiid eaige eará doaimmaid muhto guovlu lea eanaš boazodoalu ja eará luondduealáhusaid anus.</p>
<p>Vánddardeaddji čalmmiiguin geahčadettiin Leammi álbmotmeahcci lea meahccát guovlu go lágasmearriduvvon máŋggat meahcceguovllut Lappis dahje eanaš eará álbmotmeahcit Suomas. 34</p>
<p><em type="bold">DIKŠUN JA GEAVAHEAPMI 3 Dikšuma ja geavaheami ulbmilat </em></p>
<p>Meahciráđđehusa meroštallan luonddusuodjalanguovlluid dikšunprinsihpaid mielde álbmotmeahci deháleamos ulbmilin lea <span type="quote">”suodjalit álgoálgosaš jápma ja ealli luonddu sárgosiid, šlájaid ja ealánservodagaid, muhto suodjalit sáhttá maiddái olbmo doaimma geažil riegádan árbevirolaš birrasiid, ealánservodagaid, duovdagiid ja rusttegiid. Oppalaš suodjaleami prinsihpas sáhttá álbmotmeahcis spiehkastit boazodoalu ja báikkálaš olbmuid luondduealáhusaid buorrin, jos dat eai stuorábut dahje bissovaččat čuoze suodjalanulbmiliidda”</span>. (Meahciráđđehus 2007) <em type="bold">3.1 Luonddusuodjaleapmái vuođđuduvvi vuolggasajit </em></p>
<p>Luonddusuodjalanlága (1096/1996, 19 § 1 mom.) mielde <span type="quote">”álbmotmeahci dikšuma ja geavaheami lágideami várás galgá dahkat dikšun- ja geavahanplána, mas meroštallojit doaimmat álbmotmeahci vuođđudanulbmiliid ollašuhttin dihte”</span>. Plána dahká dat eiseváldi dahje lágádus, man hálddašanválddi vuollai álbmotmeahcci gullá. Leammi álbmotmeahci hálddaša ja dikšu Meahciráđđehus, ja guovllu dikšumis ja plánemis vástida Lappi luonddubálvalusat. Luonddusuodjalanlága mielde álbmotmehciid dikšun- ja geavahanplánaid nanne birasministeriija. Nannejuvvon plána almmustuvvá Metsähallituksen luonnosuojelujulkaisuja -ráiddus.</p>
<p>Álbmotmeahcit leat lágasmearriduvvon luonddusuodjalanguovllut. Dát oaivvilda dan, ahte luonddusuodjalanulbmilat leat vuosttažettiin dikšun- ja geavahanulbmilat ja buot eará ulbmilat heivehuvvojit daid ásahan ráddjehusaide láhkamearrádusaid olis. Leammi álbmotmeahci mihtilmasvuohtan Suoma eará álbmotmehciid ektui lea dat, ahte doppe leat viiddis luonddudilálaš vuovddit, meahccás guovllut ja dat lea sámiid ruovttuguovllus. Dát bealit leat váldojuvvon vuhtii sihke jagi 1956 vuođđudanlága (Láhka dihto ođđa luonddusuodjalanguovlluid vuođđudeamis stáhtaeatnamiidda 634/1956) árvalusa ákkastallamiin ja álbmotmeahci maŋit viiddidemiin (Láhka stáhta oamastan dihto guovlluid čohkkemis álbmotmeahccin ja luonddumeahccin 674/1981). Álbmotmeahccái guoskevaš mearrádusat leat ásahuvvon ásahusas (Ásahus stáhtaeatnamiidda vuođđuduvvon dihto álbmotmehciin ja luonddumehciin 932/1981).</p>
<p>Leammi álbmotmeahcci lea laktojuvvon Natura 2000 -suodjalanguovlofierpmádahkii luondodirektiivva (92/43/ETY) ja loddedirektiivva (79/409/ETY) vuođul. Dán plána ulbmilin lea ná maiddái dorvvastit daid luondduárvvuid, maid vuođul guovlu lea laktojuvvon Natura 2000 -fierpmádahkii.</p>
<p>Leammi álbmotmeahcci lea laktojuvvon maiddái riikkaidgaskasaččat mávssolaš láktasajiid logahallamii dahjege ng. Ramsar-guovlun. Suoma Ramsar-guovllut leat válljejuvvon nu, ahte dat ovddastit nu bures go vejolaš Suoma sierralágan, čáhcelottiid dáfus mávssolaš láktasajiid. Buot Suoma Ramsar-guovllut gullet Natura 2000 -fierpmádahkii, ja guovlluid rájit čuvodit Naturarájiid. Ramsar-soahpamuša suodjalanulbmilat ollašuvvet Natura-guovlluid suodjalandoaimmaid bokte. Ná oktan guovddáš suodjalanulbmilin lea suodjalit Leammi álbmotmeahci máŋggabealat ja valljugas čáhceloddenáliid. 353.1.1 Natura 2000 -fierpmádat</p>
<p>Natura 2000 -fierpmádaga vuođul geahččalit seailluhit luonddu máŋggahápmásašvuođa Eurohpá uniovnna siste. Leammi álbmotmeahcci lea laktojuvvon Natura 2000 -suodjalanguovlofierpmádahkii (EU-kommišuvdna dohkkehii 22.12.2003) luondodirektiivva (92/43/ETY) vuođul Leammi álbmotmeahcci (FI 1300201) -nammasaš Natura-guovlun. Dán plána ulbmilin lea ná maiddái dorvvastit daid luondduárvvuid, maid vuođul guovlu lea laktojuvvon Natura 2000 -fierpmádahkii.</p>
<p>Natura 2000 -suodjalanguovlofierpmádahkii gullevaš guovlluide galgá Eurohpá ovttastumi ráđi luondodirektiivva (92/43/ETY) 6. artihkkala mielde dárbbu mielde dahkat vuogálaš geavahanplána.</p>
<p>Luondodirektiivvas leat čielggaduvvon suodjaleapmái guoskevaš guovddáš doahpagat, ulbmilat ja prinsihpat. Luondodirektiivva ja loddedirektiivva čuvvosiin logahallojit sierra doaimmaid dahje sierra fuopmášumi gáibideaddji šlájat ja luondotiippat, maid Eurohpá uniovdna atná dehálažžan. Ulbmilin lea boahtteáiggis doarvái bures suodjalit dáid šlájaid ja luondotiippaid. Dát oaivvilda dan, ahte šlájaid leavvanguovlu, náli ovdáneapmi ja eallinbirrasa luonddudilli galget bissut stáđisin dahje buorránit ja ahte luondotiippaid ráhkadus ja doaimmat seilot guhkesáiggeulbmiliin. Luondodirektiiva gáibida šlájaid ja luondotiippaid suodjaleami lassin dan, ahte suodjalandoaimmain váldojuvvojit vuhtii ekonomalaš, sosiálalaš ja čuvgehuslaš gáibádusat ja guvllosaš ja báikkálaš mihtilmasvuođat. <em type="bold">3.2 Eanageavahan- ja huksenláhka </em></p>
<p>Eanageavahan- ja huksenlága (132/1999) 24. §:a mielde ”stáhta eiseválddit galget doaimmaineaset váldit vuhtii riikkadási guovlluidgeavahanulbmiliid ja bargat daid ollašuhttima ovdii. Stáhta eiseválddit galget maiddái árvvoštallat doaimmaideaset váikkuhusaid riikkadási guovlluidgeavahanulbmiliid dáfus. Eanagotti plánemis ja luonddugeavaheami eará plánemis galgá fuolahit das, ahte riikkadási guovlluidgeavahanulbmilat váldojuvvojit áššáigullevaš vuogi mielde vuhtii.”</p>
<p type="listitem">Stáhtaráđi mearrádusa (30.11.2000) ulbmilin lea ee. ovddidit kultur- ja luondduárbbi, lustageavaheami ja luondduriggodagaid seailuma ja luonddu- ja kulturbirasin erenoamáš mearkkašahtti  guovloollisvuođaid seailuma. Guovlluidgeavaheami guovddáš ulbmilat luonddu ja luonddugeavaheami dáfus leat ee.:</p>
<p type="listitem">ealli ja jápma luonddu dáfus divrras ja rašis guovlluid máŋggahápmásašvuođa seailuma ovddideapmi</p>
<p type="listitem">luondduriggodagaid bistevaš ávkinatnin nu, ahte dorvvastuvvojit luondduriggodagaid fidnen-vejolašvuođat maiddái boahttevaš buolvvaide</p>
<p type="listitem">riikkadási kulturbirrasa ja huksenárbbi seailun</p>
<p type="listitem">ekologalaččat dahje lustageavaheami dáfus mearkkašahtti ja oktilaš luondduguovlluid ja geavaheami stivren nu, ahte dát guovloollisvuođat eai dárbbašmeahttumit biđgejuvvo</p>
<p type="listitem">luonddu lustageavaheami ja luonddu- ja kulturturismma ovddideapmi nu, ahte buoriduvvojit lotnolasgeavaheami vejolašvuođat.</p>
<p>Bajábeale logahallamii leat merkejuvvon sihke oppalaš- ja sierraulbmilat dakko bokte go dat gusket plánenguvlui. Oppalašulbmilat leat luonddusteaset guovlluidgeavaheapmái ja guovlluidgeavaheami plánemii guoskevaš prinsihpalaš ulbmilat. Sierraulbmilat leat guovlluidgeavaheapmái ja guovlluidgeavaheami plánemii guoskevaš geatnegahttimat. 36</p>
<p>Eanageavahan- ja huksenlága guovddáš ulbmilat sámekultuvrra seailuma dáfus leat govviduvvon logus 3.4 Sámekultuvrra dorvvasteapmi; 3.4.5 Eanageavahan- ja huksenláhka. 3.2.1 Lávvaplánen</p>
<p>Riikkadási guovlluidgeavahanulbmilat leat vuođđun buot lávvaplánemis. Meahciráđđehus lea eanageavahan- ja huksenlága (132/1999) oaivvildan eiseváldin geatnegahtton váldit vuhtii guovllu dikšuma ja geavaheami plánemis dáid lávaid vuoigatvuođaváikkuhusaid.</p>
<p>Dat oassi Leammi álbmotmeahcis, mii lea Anára gieldda siste, lea váldojuvvon Davvi-Lappi eanagoddelávvii (Čuovus 10). Dat oassi álbmotmeahcis, mii lea Gihttela gieldda siste, lea váldojuvvon Duottar-Sámi guovlolávvii , mii lea nannejuvvon 23.11.1999.</p>
<p>Go dát lávat dahkkojuvvojedje, de Leammi álbmotmeahcci lei juo dálá viiddu. Nuba guovllus leat dušše suodjalannjuolggadusain suvvojuvvon dahje gáibiduvvon lávvavárremat ja -mearrádusat ja datge viehka uhccán. Duottar-Sámi guovloláva sadjái lea boahtimin Duottar-Sámi eanagoddelávva. Láva leat dahkagoahtán 2006:s.</p>
<p><em type="italic">Davvi-Lappi eanagoddelávva </em></p>
<p>Dat oassi Leammi álbmotmeahcis, mii lea Anára gieldda siste, lea váldojuvvon Davvi-Lappi eanagoddelávvii (Čuovus 10). Guovddážis dán lávas leat vuvddiid lotnolasgeavaheapmi, eana- ja báktevuođu ávdnasiid ávkinatnin, turisma, johtalusvuogádat ja industriija ja guovlluid geavaheami ja báikkálašservodaga ovddideami dáfus dehálaš eará guovllut ja ovddidanprinsihpat. Eanagoddeláva kárttas ja lávvamearrádusain leat nana vuoigatvuođaváikkuhusat. Dat leat rávan gielddaid lávvaplánemii. Nuba eiseválddit galget váldit eanagoddeláva vuhtii ja geahččalit ovddidit dan ollašuvvama ja geahččat ahte dáiguin doaibmabijuiguin ii váttásmuhttojuvvo láva ollašuvvan (Lappi Lihttu 2007). Davvi-Lappi eanagoddelávva lea nannejuvvon stáhtaráđis 27.11.2007 (Čuovus 10).</p>
<p>Eanagoddeláva <em type="bold">guovlogovvideami </em>mielde Leammi álbmotmeahcci lea luondotiippaid dáfus máŋggabealat ja molsašuddi guovlu. Ovddidanprinsihppan lea seailluhit duovdda-, luonddu- ja kulturárvvuid. Álbmotmeahcis gávdnojit turismma geasuhusguovllut. Guovllus ovddiduvvojit oahpistuvvon vánddardanbálvalusat ja ollašuhttojit alladássásaš rusttegat, mat heivejit luonddu- ja kulturárvvuide. Dasa lassin ovddidanprinsihppan lea dat, ahte vahágahtton duovdagat galget ovddeštuvvot. </p>
<p>Leammi álbmotmeahcis Leammileahki gullá Menešjávri–Leammi turismaguvlui. Govvideamis daddjojuvvo ahte guovlu lea eanagottidásis mearkkašahtti turismaguovlu, mii ovddiduvvo álbmotmeahccái, Leammái ja kulturárbái dorjejeaddji luondduturismačuozáhahkan.</p>
<p>Lávvamearrádusain lea daddjojuvvon ahte eanageavaheami plánemis galget váldojuvvot vuhtii divrras luonddubirrasat, divrras duovddaguovllut ja huksejuvvon kulturbirrasat. Luonddusuodjalanguovlluin boazodoalu ja eará luondduealáhusaid doaibma- ja ovddidanvejolašvuođat guovlluidgeavaheami ektui galget dorvvastuvvot.</p>
<p>Leammileahki ja oassi golleguovllus leat ráddjejuvvon turismma geasuhusguovlun, mas galgá ovddidit turismma ja lustageavaheami. Dát oaivvilda dan, ahte guovllus galgá ovddidit turismaguovddážiid, dálonguovloturismma, bálvalusaid ja johtolagaid ovttasdoaibmi ollisvuohtan nu, ahte dat heivejit oktii guovllu váldogeavahanulbmiiguin. 37</p>
<p>Oassi golleguovllus ja Lismmá gili birrasat leat merkejuvvon lávvii kulturbirrasa dahje duovdaga gáhttema dáfus dehálaš guovlun. Dáppe guovllu plánemis galgá dorvvastit mearkkašahtti kulturhistorjjálaš ja duovddalaš árvvuid seailuma. Eanagoddelávvii leat merkejuvvon earret eará álbmotmeahccái manni johtolagat ja meroštallon turismma váldoguovllut álbmotmeahci váikkuhanbirrasis. (Čuovus 10)</p>
<p>Eanagoddelávva ollašuhttojuvvo álbmotmeahcis vuođđudannjuolggadusaid, luonddusuodjalanlága ja dikšun- ja geavahanplána ravdaeavttuiguin. <em type="bold">3.3 Meahciráđđehusláhka </em></p>
<p type="listitem">Meahciráđđehusa doaimmat leat meroštallon Meahciráđđehuslágas (1378/2004) ja Meahciráđđehusásahusas (1380/2004). Meahciráđđehusláhka ásaha doaimma oppalaš servodatlaš  geatnegasvuođaid (4 § ja 5 §), main dikšuma ja geavaheami plánema stivrejit čuovvovaš áššit:</p>
<p type="listitem">Boazodoallolágas ásahuvvon geatnegahttimat devdojuvvojit.</p>
<p type="listitem">Luondduriggodagaid bistevaš dikšumis ja geavaheamis Meahciráđđehus galgá erenoamážit váldit doarvái bures vuhtii biologalaš máŋggahápmásašvuođa suodjaleami ja lasihit  vuohkkasit vuvddiid ja eará luondduriggodagaid dikšuma, geavaheami ja suodjaleami ovttas  ásahuvvon eará ulbmiliiguin. Meahciráđđehus galgá dasa lassin váldit vuhtii luonddu lustageavaheami ja barggolašvuođa ovddideami gáibádusaid.</p>
<p type="listitem">Mehciráđđehusa doaimmas váldojuvvojit vuhtii dutkama, oahpahusa, – – ja eanageavaheami dárbbut.</p>
<p type="listitem">Meahciráđđehusa almmolaš hálddahusbargguin (1378/2004, 6 §) dikšuma ja geavaheami plánemii  váikkuhit Leammi álbmotmeahcis:</p>
<p type="listitem">luonddusuodjalanlágas (1096/1996) ja dan vuođul vuođđuduvvon luonddusuodjalan-guovlluide guoskevaš lágain ásahuvvon luonddusuodjalandoaimmat ja luonddusuodjalanguovlluid háhkan</p>
<p type="listitem">guolástanlágas (286/1982), boazodoallolágas (848/1990), meahccejohtaluslágas (670/1991), meahcástanlágas (615/1993), bázahusfuolahuslágas (1072/1993), boazodoalu ja luondduealáhusaid ruhtadanlágas (45/2000), gádjunlágas (468/2003) ja ortnetlágas (612/2003)  ásahuvvon doaimmat</p>
<p type="listitem">luonddu- ja vánddardanbálvalusaid buvttadeapmi</p>
<p type="listitem">meahccegoziheapmi.    Sámekultuvrii guoskevaš geatnegahttimat leat govviduvvon čuovvovaš logus 3.4  Sámekultuvrra  dorvvasteapmi. 3.4  Sámekultuvrra dorvvasteapmi</p>
<p>Sámiid gielalaš ja kultuvrralaš iešstivrejumi ollašuhttá sámediggi (974/1995), man sámit válljejit válggaiguin njealje jahkái hávil. Sámediggi dikšu sámiid iežaset gillii ja kultuvrii ja sámiid sajádahkii álgoálbmogin guoskevaš áššiid. Meahciráđđehus lea bivdán sámedikkis árvvoštallama Leammi álbmotmeahci dikšun- ja geavahanplána váikkuhusain sámekultuvrii (Čuovus 1). Dákkár árvvoštallan bivdojuvvo buot suodjalan- ja meahcceguovlluid dikšun- ja geavahanplánain, mat dahkkojuvvojit sámiid ruovttuguovllus. 38</p>
<p>Sámiid vuoigatvuođaid álgoálbmogin dorvvastit sihke riikkadási ja riikkaidgaskasaš soahpamušat ja njuolggadusat.</p>
<p>Boazodoallu, guolástus, meahccebivdu, smávva eanadoallu, duodji ja luonddudilálaš buktagiid čoaggin gullet sámiid árbevirolaš ealáhusaide. Daiguin barget maiddái lotnolassii, muhtumin maiddái ovttas ng. ođđaáigásaš ealáhusaiguin dego turismmain ja eará bálvalanealáhusaiguin. 3.4.1 ON:a KP-soahpamuš</p>
<p>Sámekultuvrii gullevaš ealáhusaiguin bargama lea suddjemin sámiid hárrái ON:a riikkavulošvuoigatvuođaide ja politihkalaš vuoigatvuođaide guoskevaš olmmošvuoigatvuođasoahpamuša 27. artihkal, mii lea Suomas fámus lágadásis. Soahpamušas daddjojuvvon sámekultuvrra dorvvasteami eaktun lea ahte eiseválddit fuolahit mearrádusaineaset das, ahte eará geavahanhámit ja geavaheaddjit eai stuorábut čuoze kultuvrrain bargama vejolašvuođaide ja kultuvrrain bargama ekonomalaš gánnáheapmái. Dáin vuolggasajiin geahčadettiin erenoamážit guohtoneatnamiid viidodahkii, oktilašvuhtii ja kvalitehtii ja bohccuid guohtunráfái váikkuheaddji áššit váikkuhit njuolgga vejolašvuođaide bargat sámekultuvrrain. 3.4.2 Biodiversitehtasoahpamuš</p>
<p>Biologalaš máŋggahápmásašvuhtii guoskevaš oppalašsoahpamuš (biodiversitehtasoahpamuš) bođii fápmui ásahusa 78/1994 vuođul. Das daddjojuvvo earret eará ahte soahppioassebealit <span type="quote">”dovddastit árbevieruideaset mielde ealli álgo- ja báikkálašservošiid lagas ja árbevirolaš sorjavašvuođa biologalaš luondduriggodagain, ja dan ahte lea sávahahtti juogadit biologalaš máŋggahápmásašvuođa suodjaleami ja dan osiid bistevaš geavaheapmái guoskevaš árbevirolaš dieđuin, ođastusas ja virolašvuođain fidnejuvvon ávkki vuoiggalaččat”</span>. 3.4.3 Vuođđoláhka</p>
<p>Vuođđoláhka suddje sámiid álgoálbmogin. Vuođđolága (731/1999) 17. §:s daddjojuvvo ahte sámiin álgoálbmogin lea vuoigatvuohta bajásdoallat ja ovddidit iežaset giela ja kultuvrra. Seamma lága 121. §:s nannejuvvo ahte <span type="quote">”sámiin lea sámiid ruovttuguovllus iežaset gillii ja kultuvrii guoskevaš ieštivrejupmi dan mielde go lágas mearriduvvo”</span>. 3.4.4 Sámediggeláhka</p>
<p>Dat oassi Leammi álbmotmeahcis, mii lea Anára gieldda siste, gullá sámiid ruovttuguvlui (Sámediggeláhka 974/1995). Suoma vuođđolágas (121 §, 4 mom.) lea dorvvastuvvon sámiide álgoálbmogin sin gillii ja kultuvrii guoskevaš iešstivrejupmi sámiid ruovttuguovllus dan mielde go das lágas mearriduvvo. Kulturieštivrejumi ollašuhttá sámediggelága 9. §:s oaivvilduvvon sámediggi.</p>
<p>Sámediggeláhka (974/1995) geatnegahttá eiseválddiid ráđđádallat sámedikkiin buot guhkásváikkuheaddji ja mearkkašahtti doaimmain, mat sáhttet njuolgga ja sierra vuogi mielde váikkuhit sámiid sajádahkii álgoálbmogin ja mat gusket sámiid ruovttuguovllus – – stáhtaeatnama, suodjalanguovlluid ja meahcceguovlluid dikšumii, geavaheapmái, láigoheapmái ja luohpadeapmái – –. 39</p>
<p>Ráđđádallangeatnegahttima deavdin dihte áššáigullevaš eiseváldi galgá várret sámediggái dilálašvuođa šaddat gullojuvvot ja ráđđádallat áššis.</p>
<p>Sámekultuvrrain bargamii lohkkojit árbevirolaš ealáhusat dego boazodoallu, guolástus ja meahccebivdu. 3.4.5 Eanageavahan- ja huksenláhka</p>
<p>Sámekultuvrra dorvvasteapmái guoskevaš njuolggadusat gávdnojit maiddái eanageavahan- ja huksenlágas (132/1999) ja guoskevaš láhkii vuođđuduvvi stáhtaráđi prinsihppamearrádusas (30.11.2000), maid mielde sámiid ruovttuguovllus galgá dorvvastit guovlluid geavaheamis sámekultuvrra ja -ealáhusaid ovddidanvejolašvuođaid ja heivehit daid oktii luonddu gierdannávccaiguin. Eanageavahan- ja huksenlága 22. §:a mielde <span type="quote">”ulbmilat sáhttet guoskat áššiide, main lea – – mearkkašahtti váikkuhus čearddalaš kultur- dahje luondduárbái”</span>.</p>
<p type="listitem">Guovlluidgeavaheami guovddáš ulbmilat sámekultuvrra seailluheami dáfus leat ee.:</p>
<p type="listitem">sámiid ruovttuguovllus sámekultuvrra ja -ealáhusaid ovddidanvejolašvuođat galget dorvvastuvvot ja oktiiheivehuvvot luonddu gierdannávccaiguin</p>
<p type="listitem">guovllut galget seailut luonddu- ja kulturárvvuid dáfus mearkkašahtti ollisvuohtan nu, ahte ássanvejolašvuođat ja ealáhusdoaimma jođihanvejolašvuođat seilot</p>
<p type="listitem">guovlluid mihtilmasvuođat galget oidnojuvvot ja guovlluid geavahanvuogit galget oktiiheivehuvvot nu bures go vejolaš, vai eahpedábálaš luonddudilálašvuođat ja kulturárvvut  dorvvastuvvojit</p>
<p type="listitem">luonddudilálašvuođaide vuogáiduvvan iešlágálaš gille- ja kulturbirrasat galget seailluhuvvot čavddisin.</p>
<p>Bajábeale logahallamii leat merkejuvvon sihke oppalaš- ja sierraulbmilat dakko bokte go dat gusket plánenguvlui. Oppalašulbmilat leat luonddusteaset guovlluidgeavaheapmái ja guovlluidgeavaheami plánemii guoskevaš prinsihpalaš doaibmalinnját. Sierraulbmilat leat guovlluidgeavaheapmái ja guovlluidgeavaheami plánemii guoskevaš geatnegahttimat. 3.4.6 Meahciráđđehusláhka</p>
<p>Meahciráđđehusas lea erenoamáš servodatlaš geatnegasvuohta suodjalit sámiid kulturárbbi sámiid ruovttuguovllus (Meahciráđđehusláhka 1378/2004). Lága 4. §:s daddjojuvvo ahte oppalaš servodatlaš geatnegahttimiid mielde Meahciráđđehusa hálddašan luondduriggodagaid dikšun, geavaheapmi ja suodjaleapmi galget oktiiheivehuvvot sámediggelágas (974/1995) oaivvilduvvon sámiid ruovttuguovllus nu, ahte sámiid kultuvrrain bargama vejolašvuođat dorvvastuvvojit.</p>
<p>Ráđđehusa árvalusas (HE 154/2004) deattuhit sámekultuvrra bajásdoallama ja ovddideami mearkkašumi ja Meahciráđđehusa geatnegahttimiid sámiid ruovttuguovllus. Sámiid ruovttuguovllus Meahciráđđehusa hálddašan luondduriggodagaid dikšun, geavaheapmi ja suodjaleapmi galggašedje heivehuvvot oktii nu, ahte sámiide álgoálbmogin vuođđolágas mearriduvvon vuoigatvuohta bajásdoallat ja ovddidit iežaset kultuvrra livččii vejolaš. Sámekultuvrii lohkkojit maiddái sámiid árbevirolaš ealáhusat, dego boazodoallu, meahccebivdu ja guolástus. Geatnegahttingáibádus lea deattuhuvvon nu, ahte dat lea bajiduvvon njuolgga láhkii ovddit ásahusa sajis. 403.4.7 Boazodoalu ja luondduealáhusaid ruhtadanláhka</p>
<p>Boazodoalu ja luondduealáhusaid ruhtadanlága (45/2000) ulbmilin lea ovddidit ja máŋggabealagahttit boazodoalu ja luondduealáhusaid ealáhusdoaimma, buoridit ealáhusaid ráhkadusa ja doaibmavejolašvuođaid, ovddidit ođasmuvvi luondduriggodagaid bistevaš geavaheami, ovddidit boazodoallo- ja luondduealáhusguovllu ja doarjut bieđggoássanguovlluid ja báikkálašservodagaid boazodoallo- ja luondduealáhusguovllus.</p>
<p>Lágas daddjojuvvon doaibmabijuin galgá giddet erenoamáš fuopmášumi sámiid vejolašvuođaide bajásdoallat ja ovddidit iežaset kulturhápmái gullevaš ealáhusaid sámiid ruovttuguovllus. 3.4.8 Sámiid bistevaš ovdáneami prográmma</p>
<p>Sámediggi dohkkehii 1998:s Sámiid bistevaš ovdáneami prográmma, man dat válmmaštalai ovttasráđiid birasministeriijain. Prográmma beivejuvvui 2006:s. Prográmma mávssoleamos ulbmil lea sámeguovllu luondduriggodagaid geavaheapmi ekologalaččat, ekonomalaččat, sosiálalaččat ja kultuvrralaččat bistevaš vuogi mielde, vai sámit sáhttet bargat iežaset árbevirolaš ealáhusaiguin. Sámiid bistevaš ovdáneami prográmmas ovdanbukton doaimmaiguin lea jurdda dorvvastit sámiid sajádaga eanageavaheamis ja árbevirolaš ja ođđa ealáhusaiguin bargamis sámi vuolggasajiid vuođul ja ovddidit sámiid árbevirolaš dieđuid sajádaga ja sámiid sosiálalaš buorredili. Prográmma lea váldojuvvon vuhtii 2006:s dohkkehuvvon riikkadási bistevaš ovdáneami strategiijas. 3.4.9 Ovttadássásašvuođaláhka</p>
<p>Ovttadássásašvuođaláhka (21/2004) heivehuvvo sihke almmolaš ja priváhtadoaimmas ee. dalle, go jearaldat lea iehčanas ámmáhiin dahje ealáhusain barganvejolašvuođain dahje ealáhusa doarjumis. Ovttadássásašvuođalága mielde geange ii oaččo vealahit agi, etnihkalaš dahje čearddalaš boahtimuša, riikkavulošvuođa, giela, oskku, eallinoainnu, oaivila, dearvvasvuođadili, lámisvuođa, sohkabealleorientašuvnna dahje olbmui guoskevaš eará siva vuođul. Ovttadássásašvuođalága riikkabeaigieđahallamis bargoeallin- ja dásseárvováljagoddi celkkii smiehttamušastis (TyVM 7/2003 vp – HE 44/2003 vp) eiseválddiid geatnegasvuođas ovddidit ovttadássásašvuođa ná: ”Erenoamáš fuopmášumi galgá giddet sámiid vuoigatvuođaide álgoálbmogin ja sámekultuvrra deháleamos ávnnaslaš vuođu dahjege boazodoalu dorvvasteapmái. Eiseválddit galget čielga plánaid mielde ovddidit sámiid vejolašvuođaid bargat boazodoaluin ja háhkat das áigáiboađuset.” 3.4.10 Ovttadássásašvuođaplána</p>
<p>Meahciráđđehusa ovttadássásašvuođaplánas 3.5.2006 (1821/01/2004) leat váldojuvvon vuhtii bargoministeriija ávžžuhusat (9.9.2004) ovttadássásašvuođaplánaid dahkamis ja dan sierragažaldagat sámiid ruovttuguovllus. Plánas váldojuvvo vuhtii bargoveaga sierramáhtuid ovddideapmi ja plánas buktojuvvo ovdan ahte ovttalágan meannudeapmi ii álo sihkkarastte ovttadássásašvuođa. Buot buohkanassii Meahciráđđehusa ulbmilin lea ollašuhttit sámiid positiivvalaš sierragieđahallama dálá láhkamearrádusaid olis nu, ahte váldojuvvo vuhtii Meahciráđđehuslágas daddjojuvvon geatnegahttin dorvvastit sámiide vejolašvuođa bargat iežaset kultuvrrain. 41</p>
<p>Plána strategiija láhčá vuođu luondduealáhusaid vuhtiiváldimii: <span type="quote">”Meahciráđđehus ádde luondduealáhusaid ja daid ja sámekultuvrra oktavuođaid ja dorvvasta daid oppalaš ja doaimmaguovdasaš njuolggadusaide vuođđuduvvi meannudemiiguin.” Sámiid sierra positiivvalaš vuhtiiváldin luondduealáhusain lea vuođđolága ja ON:a ”KP-soahpamuša”</span> 12. artihkkala mielde váldojuvvon vuhtii nu, ahte bohccuid guohtunráfái, johtolagaide ja guohtoneatnamiidda guoskevaš doaimmat ja daid vahátlaš váikkuhusaid dássi sámekultuvrii árvvoštallojuvvo sierra. Dáid dási dorvvastan dihte galgá árvvoštallat dálá dili ja ovddidandárbbuid. Ráđđádallangeatnegasvuođat leat ovdanbukton eará njuolggadusain. 3.4.11 Sámi giellaláhka</p>
<p>Sámi giellalága (1086/2003) ulbmilin fas lea dorvvastit vuođđolágas ásahuvvon sámiid vuoigatvuođa bajásdoallat ja ovddidit iežaset giela ja kultuvrra. Ulbmilin lea ahte sámiid vuoigatvuohta vuoiggalaš riektegeavvamii ja buori hálddahussii sihkkarastojuvvo gielas fuolakeahttá ja dasa lassin sámiid gielalaš vuoigatvuođat ollašuhttojit almmá, ahte daidda dárbbaša sierra doarjalit. <em type="bold">3.5 Dikšuma ja geavaheami ulbmilat boahtteáiggis </em></p>
<p>Álbmotmeahci deháleamos ulbmil lea suodjalit. Oppalaš suodjaleami prinsihpas sáhttá álbmotmeahcis spiehkastit boazodoalu ja báikkálaš ássiid luondduealáhusaid buorrin, jos dat eai dagat stuorát dahje bissovaš vahágiid luonddusuodjalanulbmiliidda. Suodjaleami olis álbmotmeahci ulbmilin lea maiddái bálvalit birasbajásgeassima, oahpahusa ja luonddu oppalaš dovdama. Álbmotmeahcci bálvala luonddudieđalaš dutkama ja birrasa dili čuovvuma dárbbuid. Dasa lassin álbmotmeahcci doaibmá astoáiggeanus oppalaš, buohkaide rabas oaidnámuššan ja nu ahte láhčá vejolašvuođaid luonddus vánddardeapmái ja luondduvásáhusaid muosáheapmái. Dikšuma ulbmilin lea dat, ahte álbmotmeahcci galgá deavdit nu bures go vejolaš ovdalis máinnašuvvon buot ulbmiliid. Galgá goittot vuoruhit suodjalanulbmila, ja eará doaimmat galget vuogáiduvvat nu, ahte suodjalanulbmil ii šatta vára vuollai. (Meahciráđđehus 2007)</p>
<p>Leammi álbmotmeahcci bissu boahtteáiggisge Suoma stuorámus geainnuhis meahccin. Suodjalanguovllu joatkašuvvan Norgga beallai Anárjoga álbmotmeahccái váldojuvvo vuhtii; danin fuolahuvvo erenoamážit das ahte álbmotmeahcci oarjjageahči bissu meahccás boaittobealeguovlun.</p>
<p>Váldooassi álbmotmeahcis guđđojuvvo duođalaš bálgáhis meahccin, gosa eai lágiduvvo ođđa vánddardanbálvalusat dálá ávdinstobuid lassin. Meahccevánddardeami vejolašvuođat ja dálá ávdinstohpofierpmádat goittot bisuhuvvojit. Bálvalan- ja oahpistanrusttegiin eatnašat čohkkejuvvojit Leammileagi lahkosiidda.</p>
<p>Álbmotmeahcci addá vejolašvuođa iešráđálaš vánddardeapmái ja luondduinbuđaldeapmái. Dikšuma ja geavaheami ulbmilin lea láhčit dakkár dili, mas lea vejolaš bistevaš lustageavaheapmi ja smávva luondduturismadoaibma almmá ahte dat čuhcet suodjalanárvvuide ja guovllu sámekultuvrii. 42</p>
<p>Dorvvastuvvojit báikkálaš olbmuid vuoigatvuođat ee. nu, ahte addojuvvojit lagasgiliid ássiide viidáset vuoigatvuođat álbmotmeahci luonddugeavaheapmái. Ná dorjojuvvo maiddái lagasgiliid turismafitnodagaid doaibma. Dorvvastuvvo sámiide vuoigatvuohta bargat iežaset kultuvrrain. Leammi álbmotmeahci sajádat viiddis álbmotmeahccin guovdu sámiid ruovttuguovllu ja das boahtti mihtilmasvuođat váldojuvvojit álbmotmeahci dikšumis ja oahpistandoaimmas erenoamážit vuhtii.</p>
<p>Álbmotmeahccái gullet mávssolaš oassin boazodoallu ja muhtun eará árbevirolaš luonddudoallohámit. Boazodoaluin oažžu bargat álbmotmeahcis boazodoallolága (848/1990) mielde. Álbmotmeahcis dollet bohccuideaset Sállevári, Muotkeduoddara ja Goikečoalmmi bálgosat. Meahciráđđehus doaibmá bálgosiiguin ovttasráđiid nu, ahte eará eanageavahanhámit ja boazodoallu eai šatta ruossalassii gaskaneaset.</p>
<p>Kulturárbi ja árbevierroduovdagat suodjaluvvojit ja beavttálmahttojit boahtteáiggisge. Muhtun golledoidinčuozáhagat (gč. lohku 5.2 Kulturárbbi suodjaleapmi ja dikšun) leat álbmotmeahci oaidnámušat ja galget suodjaluvvot.</p>
<p>Álbmotmeahcci galgá bálvalit birasbajásgeassima, oahpahusa ja dutkama dárbbuid. Álbmotmeahcci sáhttá doaibmat báikin ja vejolašvuohtan iešráđálaš ja stivrejuvvon luonddudárkomii. Dasa lassin dat bálvala luonddudieđalaš dutkama ja birrasa dili čuovvuma (Meahciráđđehus 2004). Luondduguovddáš Siida Anáris doaibmá Leammi álbmotmeahci oahpistandoaimma guovddážin ovttas Leammi luonddustobuin, mii lea geasi áigge rabas. 43 <em type="bold">4 Avádatjuohku 4.1 Avádatjuogu ákkat Leammi álbmotmeahcis </em></p>
<p>Avádatjuogu ulbmilin lea stivret álbmotmeahci dálá ja boahttevaš geavaheami nu, ahte álbmotmeahci suodjaleapmái ásahuvvon ulbmilat ollašuvvet. Avádatjuogu bokte stivrejuvvojit Meahciráđđehusa eanageavahančovdosat, lustageavaheapmi ja luondduturisma ja daidda guoskevaš johtolagat, rusttegat, lohpepolitihkka ja dohkálaš doaimmat dálá láhkamearrádusaid olis.</p>
<p>Leammi álbmotmeahci mihtilmasvuohtan Suoma eará álbmotmeahciid ektui lea dat, ahte doppe leat viiddis luonddudilálaš vuovddit ja ahte dat lea meahccás guovlu sámiid ruovttuguovllus. Vaikko guovllu avádatjuohku lea oaivvilduvvon nu bissovaš čoavddusin go vejolaš ja ovddit dikšun- ja geavahanplána (Meahciráđđehus 1988) lea bures dorvvastan álbmotmeahci mihtilmasvuođaid seailuma, de boares johtalanmearrádusaide guoskevaš avádatjuoguide dahkkojuvvojit dán plánas dárbbašlaš nuppástusat. Návgosjeakki ráddjenavádat rievdaduvvo boaittobealeavádahkan. Návgosjeaggi ii erenoamážit spiehkas Leammi máŋggain eará stuorra jekkiin, iige geavaheapmi leat dasa čuohcimin. Lustageavahanavádagat (ovddeš vuođđooasit) Bárasgállá guovllus Anára– Gihttela-geaidnoguoras ja Lismmágeainnu guoras ja ovttaskas meahccestobuid birrasiin rievdaduvvojit boaittobealeavádahkan. Dáidda guovlluide ii stivrejuvvo lustageavaheapmi ođđa johtolagaiguin dahje rusttegiiguin.</p>
<p>Dálá plánenrávvagiid (Meahciráđđehus 2007) mielde boahtteáiggis ovtta avádatjuogu vuođul muddejuvvo oppa guovllu geavaheapmi ja dikšun. Ná báhcá eret anus ovddeš juohku boaittobeale- ja oaidnámušoassái ja maiddái juohku dikšuma oasseguovlluide. Maiddái osiid namat leat rievdan (tabealla 2) ja lasi lea boahtán okta avádat, kulturavádat, mainna geahččalit seailluhit árbevirolaš geavaheapmái vuođđuduvvi luondotiippaid ja huksejuvvon birrasa dahje máhcahit árbevierrobiotohpaid dahje árbevierroduovdagiid ja dáidda vuođđuduvvi luondotiippaid. Maiddái divrras visttit oktan birrasiiguin gullet kulturavádahkii.</p>
<p><em type="bold">Tabealla 2. </em>Boares ruŋgoplána johtalanmearrádusaid dáfus earálágan oasseguovlluid namat ja Meahci-ráđđehusa ođđa plánenrávvaga mieldásaš avádatnamat. </p>
<p><em type="bold">Ovddeš namma </em></p>
<p><em type="bold">Ođđa namma </em>vuođđooassi lustageavahanavádat meahcceoassi boaittobealeavádat ráddjenoassi ráddjenavádat – kulturavádat </p>
<p>Álbmotmeahci vuođđudanulbmila mielde eanaš oassi álbmotmeahcis gullá boahtteáiggisge boaittobealeavádahkii (ovddeš meahcceoassi). Ná dorvvastuvvojit álbmotmeahci meahccáivuohta sihke sámekultuvrra ja luondduealáhusaid dárbbut. Lustageavahanavádagain (ovddeš vuođđooasit) fas dorvvastuvvojit sihke iešráđálaš ja stivrejuvvon luondduturismma vejolašvuođat ja stivrejuvvo álbmotmeahci lustageavaheapmi nu, ahte dat ii stuorábut čuoze boazodollui ja eará geavaheapmái. Avádatjuogus fuolakeahttá boazodoaluin ja luondduealáhusaiguin bargan lea dorvvastuvvon miehtá álbmotmeahci. Avádagat eai maiddái gáržžit báikkálaš olbmuid árbevirolaš vuoigatvuođaid dego meahccebivddu ja guolástusa. 44</p>
<p>Luonddusuodjalanlága (1096/1996, 18 § 2 mom.) mielde álbmotmeahcis – – sáhttá – – mearrádusain, mii váldojuvvo ortnetnjuolggadussii, gieldit dahje gáržžidit johtaleami, gohttema, gáddáimannama ja fatnasa, dámppa dahje eará fievrru doallama. Johtalan- ja gáddáimannangielddu dahje -ráddjehusa eaktun lea dat, ahte guovllu ealliid dahje šattolašvuođa seailun dakkára gáibida. Ortnetnjuolggadus galgá vuođđuduvvat nannejuvvon dikšun- ja geavahanplánii. <em type="bold">4.2 Avádatjuohku </em></p>
<p>Leammi álbmotmeahcci juhkkojuvvo njealljin avádahkan, mat stivrejit guovllu geavaheami, rusttegiid báikki válljema, lohpepolitihka sihke johtaleami ja gohttema (govva 4). Báikkálaš olbmuid várás leat moanat spiehkastagat. 4.2.1 Lustageavahanavádat</p>
<p><em type="bold">Lustageavahanavádagain </em>(30 592 ha, 11 % álbmotmeahci viidodagas) iešráđálaš johtaleapmi lea lobálaš, muhto eatnamiid gollan stivrejuvvo bálggesfierpmádagain. Lustageavahanavádagaide gullet <em type="bold">Leammileahki </em>(johkaroggi ja dan birastahtti duoddarat ja golleguovlu) ja <em type="bold">Sállevári guovlu </em>(merkejuvvon bálggis 1 kilomehtera govdodahkii ja ávdinstobut). Lustageavahanavádagas leat Sállevári, Gollehámmana ja Ravadasjávrri ávdinstobut ja Morganádjaga Kultala ávdin-láigostohpu ja Heargeguoikka láigostohpu (govva 4, tabeallat 3 ja 4). Lustageavahanavádagas oažžu gohttet gos ieš háliida, earret Leammirokki, gos oažžu gohttet dušše gohttema várás oaivvilduvvon orustansajiin. Lustageavahanavádagain oažžu dolastallat dušše dolastallama várás oaivvilduvvon báikkiin. </p>
<p>Ovdal lustageavahanavádagaide (vuođđooasit) gullan Riebanjoga–Lismmá ja Gihttela–Anára geainnuid guorat, Bárasgállá ja Fáškku guovllut rievdaduvvojit boaittobealeavádahkan. Vánddardeaddjiide ja turisttaide oaivvilduvvon bálvalan- ja oahpistanrusttegat čohkkejuvvojit lustageavahanavádagaide.</p>
<p><em type="bold">Tabealla 3. </em>Leammi álbmotmeahci avádatjuohku ja avádagaid viidodat hektáraiguin. </p>
<p><em type="bold">Guovllu namma </em></p>
<p xml:lang="vep"><em type="bold">Viidodat ha </em></p>
<p><em type="bold">Viidodat oktiibuot ha </em></p>
<p><em type="bold">Boaittobealeavádat 253 925 </em>- Eanaš oassi Leammi álbmotmeahcis </p>
<p><em type="bold">Lustageavahanavádat30 592 </em>- Leammileahki 29 712 - Sállevári guovlu 880 </p>
<p><em type="bold">Kulturavádat 1 059 </em>- Gáppe-Jon báiki 46 - Sállevári gárdi 545 - Čáhppes-Máhte báiki 0,2 - Njuorggánsavvona báiki 1 - Áŋŋelii manni poastabálggis rusttegiiguin 467 </p>
<p xml:lang="smj"><em type="bold">Ráddjenavádat 214 </em>- Ravadasgorži 214 </p>
<p>Oktiibuot 285 790 46</p>
<p><em type="bold">Tabealla 4. </em>Plánas ovdanbukton avádatjuogu mielde lobálaš ja gildojuvvon rusttegat ja doaimmat. </p>
<p><em type="bold">Rusttet/Doaibma Boaittobealeavádat </em></p>
<p xml:lang="est"><em type="bold">Lustageavahanavádat ja kulturavádat </em></p>
<p>Ođđa ávdinstobut/várrenstobut</p>
<p xml:lang="vep">Ii</p>
<p xml:lang="smj">Juo</p>
<p>Ođđa láigostobut</p>
<p xml:lang="vep">Ii</p>
<p xml:lang="smj">Juo</p>
<p>Meahciráđđehusa fuolahussii dárbbašlaš rusttegat</p>
<p>Eai ođđa visttit</p>
<p xml:lang="smj">Juo</p>
<p>Boazosafárajohtolagat ja gaskaboddosaš doarjjabáikkit</p>
<p xml:lang="smj">Juo</p>
<p xml:lang="smj">Juo</p>
<p>Fuolahuvvon čuoiganvánddardeapmi ja askaboddosaš doarjjabáikkit</p>
<p xml:lang="smj">Juo Juo</p>
<p>Luondduturismafitnodagaide oaivvilduvvon várrenčuozáhagat (omd. barta dahje goahterusttet)</p>
<p>Ii Juo</p>
<p>Juohkeolbmovuoigatvuođaid badjelmanni gohttemii mieđihuvvon gohttenlobit lmmolašávkkálaš servošiidda, dego speidáriidda, searvegoddái dahje leairaskuvllaide</p>
<p>Juo, guđege dáhpáhusa hárrái sierra</p>
<p>Juo, guđege dáhpáhusa hárrái sierra</p>
<p>Boazodoalu doarjjabáikkit ja rusttegat</p>
<p xml:lang="smj">Juo</p>
<p xml:lang="smj">Juo</p>
<p>Luondduealáhusaid eará doarjjabáikkit, meahcástan- ja guolástandoarjjabáikkit</p>
<p xml:lang="vep">Ii Ii</p>
<p>Vánddardanrusttegat ođđa báikkiide (ee. gohtten- ja dolastallanbáikkit ja daidda gullevaš dárbašat, oahpistanrusttegat)</p>
<p>Ii, dušše dálá vánddardanrusttegiid oktavuhtii</p>
<p xml:lang="smj">Juo</p>
<p>Merkejuvvon bálgát</p>
<p xml:lang="vep">Ii</p>
<p xml:lang="smj">Juo</p>
<p>Geasiáigásaš meahccejohtalusvuojáhagat rogganbáikkiid ja ruvkebiriid fuolahussii</p>
<p xml:lang="smj">Juo Juo</p>
<p>Meahciráđđehusa riikkadási mohtorgielkávuojáhagat/ johtolagat</p>
<p xml:lang="vep">Ii Ii</p>
<p>Mohtorgielkásafáralobit prográmmabálvalusfitnodagaide</p>
<p xml:lang="vep">Ii Ii</p>
<p>Mohtorgielkálobit</p>
<p>Ii (spiehkastagat gč. lohku 9.2)</p>
<p>Ii (spiehkastagat gč. lohku 9.2)</p>
<p>Beanavuodjinjohtolagat Ii</p>
<p xml:lang="vep">Ii</p>
<p>Beanavuodjin Ii</p>
<p xml:lang="vep">Ii</p>
<p>Čáhceskohteriin vuodjin</p>
<p xml:lang="vep">Ii</p>
<p xml:lang="vep">Ii</p>
<p xml:lang="vep">Riiden Ii</p>
<p>Dálá johtolagaid mielde gal oažžu.</p>
<p>Sihkkelastin Ii</p>
<p>Dálá johtolagaid mielde gal oažžu.</p>
<p>Rovit ja šalddit</p>
<p xml:lang="vep">Ii</p>
<p>Dárbbu mielde</p>
<p>Meahccebivdu</p>
<p>Juo, meahcástanlága mielde báikegoddelaččat ožžot bivdit. Lobiid eai vuovdde olgobealeolbmuide.</p>
<p>Juo, meahcástanlága mielde báikegoddelaččat ožžot bivdit. Lobiid eai vuovdde olgobealeolbmuide.</p>
<p>Guolástus Juo</p>
<p xml:lang="smj">Juo</p>
<p xml:lang="smj">Čoaggin Juo</p>
<p xml:lang="smj">Juo</p>
<p>Gaskaboddosaš gohtten (guhkimustá 3 jnd)</p>
<p xml:lang="smj">Juo</p>
<p>Juo. Leammi siste dušše dasa oaivvilduvvon sajiin.</p>
<p xml:lang="olo">Dolastallan</p>
<p>Juo. Oažžu boaldit ovssiid, rissiid ja guddožiid. Ii goittot vuollel kilomehterbeali duohken huksejuvvon dolastallanbáikkis.</p>
<p>Oažžu dolastallat dušše dolastallama várás oaivvilduvvon báikkiin. 474.2.2 Boaittobealeavádat</p>
<p><em type="bold">Boaittobealeavádagas </em>(253 925 ha, 88 % álbmotmeahci viidodagas) iešráđálaš johtaleapmi lea lobálaš. Oažžu gohttet, gos ieš háliida. Boaittobealeavádagas Meahciráđđehus diktá dolastallat maiddái eará sajis go huksejuvvon dolastallanbáikkiin, go geavaha dolastaladettiin ovssiid, rissiid ja guddožiid, ii goittot vuollel kilomehterbeali duohken huksejuvvon dolastallanbáikkis. Mátkevuoššana geavaheami ávžžuhit. Boaittobealeavádagas leat Bárasgállá, Poastajoga, Fáškoluobbala ja Oahujoga ávdinstobut ja Fáškku ávdin-láigostohpu. Dát ovttaskas stobut leat meahccás guovlluin, eaige daidda mana merkejuvvon bálgát. Daid oktavuhtii sáhttá hukset dolastallanbáikkiid dahje eará smávva bálvalanrusttegiid vánddardeami dárbbuide. Boaittobealeavádahkii eai dálá visttiid lassin biddjojuvvo ođđa visttit, eai geainnut eaige merkejuvvon bálgát. Meahciráđđehus sáhttá merket meahccás čuoiganvánddardanjohtolagaid maiddái boaittobealeavádahkii. Boazodoalus dahje rádjegoziheamis vealtameahttun stobuid, áittiid ja sullasaš rusttegiid sáhttá hukset (govva 4, tabeallat 3 ja 4). Boaittobealeavádat lea vuosttažettiin várrejuvvon sámekultuvrrain ja luondduealáhusaiguin bargama várás. Boaittobealeavádagas dorvvastuvvojit guohtoneatnamiid viiddisvuohta, oktilašvuohta, kvalitehta ja bohccuid guohtunráfi. 4.2.3 Ráddjenavádat </p>
<p><em type="bold">Ráddjenavádat </em>(214 ha, vuollel 1 % álbmotmeahci viidodagas) lea dušše okta. Ravdadasgoržži ráddjenavádagas (s. 3 km2) oažžu johtalit dušše merkejuvvon bálgáid mielde, amas luondu gollat. Ealliid dahje šattolašvuođa suodjalan dihte Meahciráđđehus sáhttá dárbbu mielde vuođđudit mearrádusainis earáge ráddjenavádagaid (Luonddusuodjalanláhka 1096/1996, 18 § 2 mom.). Ráddjenosiid várás addojuvvon johtalanmearrádusat eai guoskka báikkálaš luondduealáhusbargái dahje olbmui, guhte lea boazobargguin (govva 4, tabeallat 3 ja 4). Dán avádagas ii oaččo gohttet iige dolastallat. 4.2.4 Kulturavádat </p>
<p><em type="bold">Kulturavádagaide </em>(1058,2 ha, vuollel 0,5 % álbmotmeahci viidodagas) álbmotmeahcis gullet <em type="bold">Sállevári gárdi </em>oktan visttiiguin, rusttegiiguin ja viste- ja gárdebázahusaiguin, <em type="bold">Čáhppes-Máhte báiki </em>(Čáhppes-Máhte stohpu doaibmá ávdinstohpun) ja <em type="bold">Áŋŋelii manni poastabálggis </em>oktan rusttegiiguin, <em type="bold">Gáppe-Jon báiki </em>ja <em type="bold">Njuorggánsavvona báiki </em>. Kulturavádahkan ráddjejuvvon čuozáhagat oktan birrasiiguin galget jámma dikšojuvvot, vai seilot. </p>
<p>Kulturavádagain oažžu johtalit, gohttet ja dolastallat seamma njuolggadusaid mielde go álbmotmeahci lustageavahanavádagas. 48 <em type="bold">5 Luonddu- ja kulturárvvut 5.1 Luonddusuodjaleapmi ja -dikšun </em>5.1.1 Dálá dilli </p>
<p>Meahciráđđehusa meroštallan luonddusuodjalanguovlluid dikšunprinsihpaid (Meahciráđđehus 2007) mielde álbmotmeahci váldoulbmilin lea luonddusuodjaleapmi.</p>
<p>Leammi álbmotmeahcci lea riikkadásis ja riikkaidgaskasaččat mearkkašahtti ja meahcceluonddu máŋggabealat suodjalanguovlu Davvi-Lappis. Dat lea dán áigge 285 790 hektára viiddu ja seammás Suoma stuorámus álbmotmeahcci ja Oarje-Eurohpá okta viidáseamos geainnuhis mehciin. Guovlu lea bajildushámiid ja luondotiippaid dáfus máŋggabealat ja molsašuddi guovlu, gos gávdnojit goahccevuovddit, duoddarat, johkaleagit ja jeakkit. Marastat ja Viibosduoddarat álbmotmeahci nuortadavágeahčen leat viidáseamos duottarguovlu ja doppe leat seammás stuorámus allodatearut. Álbmotmeahci guovddášosiin ja lulágeahčen leat viiddis, measta duolba jeaggeguovllut (Čuovus 11).</p>
<p>Leammis leat ollu viiddis jeaggeguovllut, main gávdnojit mihtilmas jeaggelottit. Okta buot mávssoleamos jeagge-guovlluin lea Náskanvuopmi. Govva Matti Mela.</p>
<p>Leammileagi beahcevuovddit gullet boreála luondduvuvddiide, mat leat juogustuvvon hui dehálažžan eurohpálaš suodjalanguovlofierpmádagas. Álbmotmeahci vuovddit leat mearkkašahtti oassi riikkadási ja riikkaidgaskasaš suodjalanguovlofierpmádagas erenoamážit daid viidodaga ja luonddudilálašvuođa dihte. Ovttas eará birastahtti luonddusuodjalan- ja meahcceguovlluiguin dat 49hábmejit sullii miljovnna hektára viidosaš ja sullii 250 kilomehtera govdosaš suodjalanguovloavádaga vuovdeordaguovlluin. (Norokorpi &amp; Kajala 2004)</p>
<p>Álbmotmeahcci lea oassi viidáset suodjalanguovloollisvuođas Vuovde- ja Duottar-Lappi vuovdešattolašvuođaavádagain ja áhpe- ja balsajekkiid molsašuvvanavádagas (Keränen ym. 2004).</p>
<p>Leammi álbmotmeahcis gávdnojit čieža riikkadásis áitatvuloš, gávcci riikkadásis dárkonvuloš ja vihtta guovlludásis áitatvuloš bohccešaddošlája. Hárvenaš šattuid gávdnonsajit leat viiddis álbmotmeahcis johkaguorain, šattolaš niittuin, bávttiid alde ja bibmos jekkiin (Keränen 2004). Leammi álbmotmeahcci lea lulli- ja nuortašlajaid mearkkašahtti deaivvadanbáiki, ja álbmotmeahcci lea maiddái dáid šlájaid leavvanjohtolat. Viiddis álbmotmeahcci dorvvasta dáidda šlájaide valjis heivvolaš eallinbirrasiid. Álbmotmeahci viiddis luonddudilálaš goahccevuovddit fállet eallinsaji maiddái mieska muoraid háddjejeaddjiide, ee. čánáide. Álbmotmeahcci mearkkaša ollu šlájaid ja luondotiippaid suodjaleamis sihke riikkadásis ja oassin viidáset eurohpálaš Natura 2000 -suodjalanguovlofierpmádagas.</p>
<p>Leammi álbmotmeahcci lea mearkkašahtti eallinbiras stuorranávddiide. Álbmotmeahcis leat viehka stáđis ja valljugas guovža- ja goaskinnálit. Geatkki sáhttá deaivat ja dat besse álbmotmeahcis jeavddalaččat, muhto dat eai leat gal olus. Albbas ja gumpe fas fitnet duollet dálle álbmotmeahcis.</p>
<p>Leammi álbmotmeahcci mearkkaša maiddái luonddusuodjaleami dáfus dan máŋggabealat ja mihtilmas lottádaga dihte, ja guovlu lea laktojuvvon dan lottádaga dihte máŋggaide riikkaidgaskasaš lottádatsuodjalanprográmmaide. Álbmotmeahcci gullá Natura 2000 -guvlui sihke luondo- ja loddedirektiivva vuođul ja dat lea laktojuvvon riikkaigaskasaš láktasadjeguovlluide (Ramsar-guovllut).</p>
<p>Leammi álbmotmeahcis golleroggan ja vánddardeami ja meahccejohtalusa dagahan eanagollan sáhttet báikkuid čuohcit šlájaide ja luondotiippaide. Dáid eanageavahanhámiid váikkuhusat čuhcet álbmotmeahcis viehka gáržžes guvlui Leammileahkái ja golleguvlui. Dálá láhkamearrádusaiguin ja daid vuođul vuogáiduvvan vugiiguin bastá bures dorvvastit guovllu suodjalanárvvuid.</p>
<p>Dálá vuogi mielde bargofápmo- ja ealáhusministeriija gáibida ahte rogganbáikeohcamuššii galgá laktojuvvot easttahisvuođaduođaštus, mas almmuhuvvo, leatgo rogganbáikái ruvkelága (1965/ 503) 6. §:s daddjojuvvon eastagat. Meahciráđđehus addá bealistis ovdalis máinnašuvvon easttahisvuođaduođaštusa ja addá seammás cealkámuša erenoamážit suodjalanvuloš šlájaid hárrái (luonddusuodjalanásahus, čuovus 4*) ja luondodirektiivva šlájaid hárrái (čuovus II ja IV). Luondodirektiivva čuvvosa I luondotiippaid birra lea addojuvvon cealkámuš dalle, go rogganbáiki ohccojuvvo Natura-guovllus. Luonddusuodjalanlága 49 §:a vuođul lea luondodirektiivva čuvvosa IV šlájaid ja luonddusuodjalanlága 47 §:a vuođul erenoamážit suodjalanvuloš (luonddusuodjalanásahus, čuovus 4*) šlájaid gávdnonsajiid duššadeapmi ja heajudeapmi gildojuvvon.</p>
<p>Meahciráđđehus ii ávžžut gollerogganbáikki mieđiheami dohko, gos dihtet leat erenoamážit suodjalanvuloš dahje luondodirektiivva čuvvosa II dahje IV ealánšlája gávdnonsajit. Aiddo dál Leammi álbmotmeahcis dihtosis leahkki áitatvuloš dahje luondodirektiivva bohccešattuid, sámmáliid ja guopparšlájaid gávdnonsajiin ii ovttage luonddudilli leat áitojuvvon eanageavaheami dihte. Doaimmastis Meahciráđđehus dorvvasta áitatvuološ šlájaid ja luondotiippaid seailuma nu, ahte váldá vuhtii daid doaibmabidjoplánemis ja guođđá dákkár gávdnonsajiid doaibmabijuid olggobeallai. 505.1.2 Ulbmilat</p>
<p>Luonddusuodjalanlága (1096/1996) mielde álbmotmeahci deháleamos ulbmilin lea suodjalit álgoálgosaš jápma ja ealli luonddu iešvuođaid, šlájaid ja ealánservodagaid, muhto suodjalit sáhttá maiddái olbmo doaimmaid boađusin šaddan árbevirolaš birrasiid, ealánservodagaid, duovdagiid ja rusttegiid. Dát suodjalanulbmil lea vuoruhuvvon, ja danin eará doaimmat šaddet vuogáiduvvat dasa, amas suodjalanulbmil šaddat vára vuollai. Leammi álbmotmeahci vuođđudannjuolggadusaid mielde galgá dán váldoulbmila lassin dorvvastit boazodoalu doaibmavejolašvuođaid ja báikkálaš olbmuid guolástan-, meahcástan- ja ávnnasmuorraváldinvuoigatvuođaid. Viiddis álbmotmeahcis dáid ulbmiliid oktiiheiveheapmi lea lihkostuvvan, eaige leat leamaš stuorát ruossalasvuođat.</p>
<p>Leammi álbmotmeahccái guoskevaš ásahusa 932/1981 1 §:a mielde álbmotmeahcis lea dábálaččat gildojuvvon ”3) ealliid goddin, bivdin ja heađušteapmi sihke ealliid besiid, šattuid ja ealli ja jápma šaddoosiid váldin ja vahágahttin; ja 4) eará doaimmat, mat sáhttet rievdadit guovllu luonddudili dahje čuohcit dan šattolašvuođa ja ealliid seailumii.” Álbmotmeahcis oažžu goittot almmá ahte 1. §:a njuolggadusat dan hehttejit: 2) murjet ja guoppardit ja, dan mielde go ortnetnjuolggadusas dárkileappot mearriduvvo, gohttet gaskaboddosaččat, váldit goikemuora gaskaboddosaš dolastallamii, guolástit ja vuojehit ealgga meahccebivddu oktavuođas; 3) goddit ja bivdit dieđalaš ja oahpahanulbmilis ealliid ja váldit uhccánaš ealliid besiid, šattuid ja ealli ja jápma šaddoosiid ja minerálačájánasaid [Meahciráđđehusa] lobiin; – – 5) geahpedit liiggás laskan dahje muđui vahátlaš šattuid ja ealliid [birasministeriija] lobiin; 6) álgit dárbbašlaš doaimmaide guovllu ekologalaš ovdáneami máhcahan dihte; 7) álgit dárbbašlaš doaimmaide árbevirolaš luonddugeavahanhámiid dagahan birastiippaid seailluhan dihte ja dáidda birastiippaide guoskevaš visttiid ja rusttegiid ovddeštan ja bajásdoallan dihte; ja 14) álgit álbmotmeahci dikšuma ja geavaheami dáfus eará dárbbašlaš doaimmaide, maid [birasministeriija] lea dohkkehan. (ásahus 932/1981, 2 §)</p>
<p>Plána luonddusuodjalanárvalusaiguin galgá dorvvastit Leammi álbmotmeahci luonddusuodjalanárvvuid. Dáidda gullet luonddusuodjalanlága vuođul viiddis luonddudilálaš vuovddit ja meahccáivuohta. Meahccáivuhtii gullet mávssolaš oassin guoskameahttun luondotiippaid ja šattolašvuođa lassin stuorranávddit ja lottádat. Natura 2000 -diehtoskovi vuođul erenoamáš suodjalanvuloš luondotiippat Leammis leat boreála luondduvuovddit, sierrálagan jeakkit (áhpejeakkit, balsajeakkit, muoradatjeakkit) ja dulvevuovddit.</p>
<p>Guovllu seailluheapmi luonddudilis dorvvasta šlájaid ja luondotiippaid seailuma. Muhtumin šlájaid ja luondotiippaid suodjaleami sáhttá ovddidit maiddái aktiivvalaččat, dego dikšumiin árbevierrobiotohpaid ja ovddeštemiin vuvddiid nu, ahte dat boldojuvvojit ceaggut. 5.1.3 Doaibmabijut</p>
<p>Luonddusuodjaleapmi ii leat bođuid luonddugeavaheamis, muhto buot luonddugeavaheamis leat mielde maiddái suodjalanbealit. Bistevaš geavaheami prinsihppa gullá buot luonddugeavaheapmái. Čuovvovaččas ovdanbuktojit čohkkejuvvon hámis luonddusuodjaleami dáfus deháleamos doaibmabijut. Oassi árvalusain bohtet ođđasit ovdan eará loguin. 51</p>
<p>Meahciráđđehusa luonddubálvalusat dievasmahttá dađistaga šládja- ja luondotiipadieđuid iežas hálddašan guovlluin. Luondotiipadieđuid čogget eanaš áibmogovvadulkoma bokte ja muhtun muddui meahcis báikki alde. Luondotiippaid dutkkadettiin čoggojit dieđut maiddái geologalaš čohkiidemiin ja kulturčuozáhagain dego dološmuittuin. Luondotiipadieđut vurkejuvvojit Meahciráđđehusa báikediehtovuogádahkii ja áitatvuloš šaddošlájaid gávdnondieđut Hertta eliölajit -diehtovuogádahkii. Gokčevaš luondotiipadieđut álkidahttet ee. guovlluid dikšuma ja geavaheami plánema, ja ná sáhttá maiddái dárkileappot čuovvut Natura 2000 -suodjalanguovlofierpmádaga ollašuvvama.</p>
<p>Šlájaid ja luondotiippaid máŋggahápmásašvuođa dorvvastan dihte dahkkojuvvojit aktiivvalaš dikšundoaimmat. Árbevierrobiotohpain niitošjájaid seailun dorvvastuvvo ee. láddjemiin ja njáskamiin. Šlájaid, mat gáibidit eanaboaldima, seailun dorvvastuvvo nu, ahte vuovdi boldojuvvo ceaggut. Dikšunvuloš árbevierrobiotohpaid várás leat dahkkojuvvon dikšunplánat. Maiddái boaldinčuozáhagaide dahkkojuvvo ovddeštanplána dáid lagamus boahttevaš jagiid.</p>
<p>Lustageavaheaddjiid stivren, oahpisteapmi ja rávven mearkkašit ollu álbmotmeahci luonddudilálašvuođa seailluheamis. Oahpistandoaibma lea mávssolaš vánddardeami birasváikkuhusaid hálddašeamis. Meahciráđđehus láidesta iežas luondduguovddážiin, luonddustobuin ja interneahttasiidduin olbmuid birrasa seasti vánddardeapmái. Guovllu stobuin leat maiddái stohpogirjjit, main muitalit earret eará luonddusuodjaleamis ja guovllu bázahusfuolahusas. 5.1.4 Čuovvun</p>
<p>Meahciráđđehus čuovvu álbmotmeahci luonddu dili ja dan nuppástusaid ja álgá dárbbašlaš suodjalandoaimmaide ja dieđiha áššis mearrideaddjiide. Meahciráđđehus goziha álbmotmeahci luonddugeavaheami ovttasráđiid bolesiin ja rádjegozáhusain.</p>
<p>Meahciráđđehus čuovvu geasiáigásaš meahccevuojáhagaid (govva 8, s. 89) gollama nu, ahte vuođđuda čuovvuniskkadansajiid. Meahciráđđehus álgá dárbbašlaš doaimmaide, jos álbmotmeahci luonddudilálašvuođa seailun dán gáibida.</p>
<p>Dehálaš veahkkeneavvu luonddudili čuovvumis lea Meahciráđđehusa báikediehtovuogádat, mas gávdnojit govalaš dieđut luondotiippain. Leammi álbmotmeahci luondotiipadieđut leat váldojuvvon jagiid 1996–2000 dahkkojuvvon Davvi-Lappi ja UK-álbmotmeahci luonddukártemis (Sihvo 2001, 2002) (Čuovus 6).</p>
<p>Dikšunvuloš árbevierrobiotohpain dahkkojuvvojit dikšunbeaivegirjjit, maid vuođul sihkkarastojuvvo dikšundoaimmaid ollašuvvan. Maiddái boahttevaš vuovdeboaldimat dokumenterejuvvojit. Dieđut dahkkojuvvon doaibmabijiuin dolvojuvvojit Meahciráđđehusa báikediehtovuogádahkii.</p>
<p>Golleroggama váikkuhusat birrasii Leammi álbmotmeahcis čuvvojuvvojit ee. nu, ahte čázádagaid dilli golleguovllus dárkojuvvo. Dat, geat rogget golli mašiinnaiguin, galget biraslohpeeavttuid mielde čuovvut iežaset doaimma váikkuhusaid čázi kvalitehtii Lappi birasguovddáža dohkkehan dárkonprográmma mielde. Čázádagain čuvvojuvvo čázi kvalitehta nu, ahte čoggojuvvojit čáhcečájánasat, main dasto priváhta laboratorio analysere ee. giddesávdnasiid meari ja fosfor-, nitrogena- ja ruovdedoaluid. Lappi birasguovddáš goziha Lapin Kullankaivajain Liitto dárkonprográmma ollašuvvama. Dasa lassin birasguovddáš válddiha čájánasaid ja dagaha čáhcekvalitehtaanalysaid Ravadasgoržži vuolábeallai biddjojuvvon riikkadási čuovvunprográmma čájánasaidváldinsajis. 52</p>
<p>Geassit 2006 Lappi birasguovddáš dutkkai ovttasráđiid Lapin Kullankaivajain Liittoin ja Meahciráđđehusain golleroggama váikkuhusaid Leammi golleguovllu čázádagaide. Dutkamuša oktavuođas čogge čáhce- ja bodneealličájánasaid, árvvoštalle botni mohtiluvvama ja kártejedje satmmiid (čáhcesámmálat) njealje sierra dutkansajis Ravadasjogas ja dasa luoiti Jeagelávžžis. Čáhceanalysat dahkkojuvvojedje Lappi birasguovddáža laboratorios. Jagi 2006 dutkanbohtosiid mielde ruovde-, alumiidna- ja giddesávnnasdoalut ledje hui badjin golleroggansajiid vuolábeale čáhceguovlluin. Maiddái čázi biebmoávnnasdoalut (fosfor, nitrogena) ledje roggansajiid vuolábeale čáhceguovlluin badjelis go daid bajábeale čáhceguovlluin. Ruovde- ja alumiidnadoalut manne badjel dállodoalločázi ávžžuhusárvvuid measta buot dain sajiin, mat leat golleroggama váikkuhusa olis. Vaikko roavačázi ávžžuhusat eai luonddučáziide dan hámis heivege, de dán ášši gánnáha váldit vuhtii, dasgo vánddardeaddjit ja čáhceguovllu eará geavaheaddjit váldet iežaset dállodoalločázi njuolgga jogas. Fuobmájuvvui maiddái ahte čáhci lei sakka ruivvagan. Bodneealliide guoskevaš álgoanalysaid vuođul golleroggama váikkuhusat oidnojit maiddái eallišlájain nu, ahte bodnemođi ja gieradebbuid borri šlájat leat valljon. Čáhcečájánasat váldojuvvojedje vel geasi 2007 áigge.</p>
<p>Leammi oalgejogaid gierragiin dáhpáhuvvi golleroggama stuorámus njuolggoheađuštusat čuhcet vuosttažettiin guovllu boazodollui, lustageavaheapmái ja rogganguovllu lahkosiid luondduárvvuide. Muhto vaikko Leammi oalgejogaide mihtilmas dulvebajit giđđat ja čakčat várra jeavddalaččat <span type="quote">”buhtistit”</span> joga guoikaguovlluid botni olbmodoaimmaid dihte šaddan giddesávdnasiin, de sáhttá roggandoaibma, jos dat joatkašuvvá guhká, váikkuhit bistileappotge gollerogganguovlluid vuolábeale, gearddástuvvanálddisin doaibmi johkasavvoniid ealániidda.</p>
<p>Birasministeriija lea oskkildan Meahciráđđehusa bargun čuovvut Meahciráđđehusa hálddašan guovlluid luonddu rievdama ja áitatvuloš ja hárvenaš šaddo- ja eallišlájaid náliid ja doaibmat daid dorvvastan dihte. Meahciráđđehus galgá maiddái čuovvut fuođđonáliid ovdáneami ja geahččalit ovttasráđiid fuođđodikšunbiriin ja fuođđodikšunovttastusain dorvvastit daid.</p>
<p>Áitatvuloš šattuid ja guobbariid gávdnon dárkkistuvvo meahcis báikki alde, ja Meahciráđđehus ollašuhttá dasa oskkilduvvon šaddošládjačuovvumiid. Luonddusuodjalanásahusa (160/1997) mielde birasministeriija galgá lágidit luonddudilálaš ealánšlájaid čuovvuma Suomas nu, ahte dan vuođul sáhttá árvvoštallat sierra šlájaid suodjalandási. Erenoamážit galgá váldit vuhtii áitatvuloš šlájaid. Áitatvuloš šlájaid čuvvot Suomas moanat oassebealit, ja máŋgga šlája várás lea sierra čuovvun- dahje bargojoavku. Dáin šlájain muhtumat leat dakkárat ahte dat gávdnojit vuosttažettiin Davvi-Suomas. Čátnášlájaid gávdnoma čielggadan dihte álggahuvvui ruhtaministeriija ruhtadeami vuođul giđđat 2007 riikkadási šládjačielggadanfidnu, man oktan oassin lea háhkat vuođđudieđuid suodjalanguovlluid čánáin. Maiddái Anáris čielggadedje geassit 2007 moanaid suodjalan- ja meahcceguovlluid čátnášlájaid. Buot gávdnondieđut vurkejuvvojit Hertta eliölajit -diehtovuogádahkii.</p>
<p>Meahciráđđehus bargá šaddošlájaid čuovvuma ovdii ovttasráđiid Suoma birasguovddážiin, guvllolaš birasguovddážiiguin, allaoahpahagaid šaddomuseaiguin ja dutkanlágádusaiguin ja Meahccedutkanlágádusain. Meahciráđđehusa luonddubálvalusat lea mielde ovddideamen EU:a luondodirektiivva šlájaid ja luondotiippaid suodjaleami ja čuovvuma. Luonddubálvalusat oassálastá 2001–2006 Suoma birasguovddáža láidestan árvvoštallanbargui, mas guorahallojuvvo vuogas suodjalandássi luondodirektiivva čuvvosa I šlájaide ja luondotiippaide (mat gávdnojit Suomas). Leammis dáin árvvoštallanvuloš, luondodirektiivva bohccešattuin gávdnojit uhcafiskesrássi ja jeaggenarti. Meahciráđđehus čuovvu maiddái álbmotmeahcis arnihka dili. Arnihkka lea bohccešaddu, mii galgá álbmotmeahcis erenoamážit suodjaluvvot luonddusuodjalanlága vuođul. 53</p>
<p>Meahciráđđehus lágida šlájaid čuovvuma ja čuovvu ovttasráđiid ee. dutkiiguin goaskima, mearragoaskima ja bárbmofálli náliid ovdáneami. Meahciráđđehus doallá goaskinbesiin beasseregistara ja dárkkista besiid jahkásaččat. Meahciráđđehus deaivvada jahkásaččat bálgosiid ovddasteaddjiiguin ja dárkkista sis fidnejuvvon beasseguigosiid. Dasa lassin guovllu boralottiid bessema ja boraloddenáliid ovdáneami leat čuvvon ja besiid leat dárkkistan moanat áššisberošteaddjit.</p>
<p>Ovdalis máinnašuvvon ulbmiliid ollašuhttin dihte Meahciráđđehus ee. dahká dikšunplánaid, skuvle iežas bargoveaga, doaibmá sertifiserejuvvon biras- ja kvalitehtavuogádaga mielde, doallá áitatvuloš šlájaid registariid, čuovvu dađistaga stuorranávddiid logu ja čuovvu fuođđodárkongolmmačiegahasain boahtti dieđuid.</p>
<p>Fuođđo- ja guolledoalu dutkanlágádus lea dutkan guovllu guoládaga ja guohtoneatnamiid dili. 1996:s gárvvásmuvai dutkamuš Davvi-Lappi bálgosiid dálveguohtoneatnamiid dilis ja 1998:s dutkamuš oppa boazodoalloguovllu geasseguohtoneatnamiid dilis (Kumpula ym. 1997, 1999). Maŋimuš raporttas (Kumpula ym. 2004) boahtá ovdan ahte muhtun davimus bálgosiin (maiddái Sállevári bálgosis) jeagelgokču lea mealgat lassánan, muhto dan sadjái jeagil lea sakka otnon. Dáidda nuppástusaide sáhttá leat váikkuheamen, man ollu bohccot guhtot guovllus, goas ja man guhká guhtot ja maiddái jeahkála lunddolaš ođasmuvvanvuohki sáhttá váikkuhit. Raporttas daddjojuvvo ahte jos dáin bálgosiin ii boahtteáiggis menddo ollu guođohuvvo, de jeagilge sáhttá fas guhkkut. Jos boazodoalus ja eanageavaheami eará plánemis sáhttá bargat eanet guohtoneatnamiid dili buorideami ovdii, de maiddái guhkesáigásaš buorit nuppástusat guohtoneatnamiid dilis leat vejolaččat.</p>
<p>Maiddái Meahccedutkanlágádus lea dutkan álbmotmeahci dálveguohtoneatnamiid dili juo guhká. Dán fáttá birra lea preanttus Porojen talvilaitumien kunto Ylä-Lapin paliskunnissa (Mattila 2006).</p>
<p>Dálkkádatrievdama dagahan vejolaš nuppástusat guovllu šlájaide ja luondotiippaide čuvvojuvvojit. <em type="bold">5.2 Kulturárbbi suodjaleapmi ja dikšun </em>5.2.1 Historjá </p>
<p>Olbmo historjá Leammis lea álgán 11 000 jagi dassái maŋimuš jiekŋaáiggi nohkama maŋŋá (Halinen 2004). Olbmui šadde eallinvejolašvuođat easkka muhtun duhát jagi dan maŋŋá, go jiehkki lei geassádan ja ledje doarvái borahahtti eallišlájat, maid sáhtii bivdit, ja šattut, maid sáhtii čoaggit. Go duottargoddi bođii guvlui, de dat hohkahii olbmo bivdui, muhto easkka dan maŋŋá go dálkkádat lei liegganan ja eallišlájaid mearri lassánan, buorránedje olbmo vejolašvuođat ceavzit heakkas birra jagi.</p>
<p>Olbmo ássamis báhcet mearkkat su ássanbirrasii. Viessosajit ja eallimis báhcán mearkkat vuhttojit iežaset áiggi meahcis, muhto vehážiid jávket šattolašvuođa vuollai ja eatnan sisa. Museovirasto dološmuitoregistarii leat dál merkejuvvon Leammi álbmotmeahcis 36 dološbázahusčuozáhaga, mat leat ráfáidahtton dološmuitolága vuođul. Ovtta čuozáhagas sáhttet leat moanat, juoba logit ovttaskas dološbázahusat. Eanaš dološbázahusčuozáhagat leat Leammi ja Váijoga siste ja Lismmá gili birrasiin. Álbmotmeahcis dovdojuvvojit erenoamážit godderoggečuozáhagat. Stuorámus godderoggevuogádat lea 261 godderokki ráidu Heargejávrri ja Čoađgejávrri gaskkas. Godderokkiid lassin guovllus lea gávdnon soames orohat geađgeáiggis ja/dahje metállaáiggis. Dat leat leamaš eanaš smávva orohagat, main eai leat dán áigge oidnosis viesuid bázahusat. Orohagaid eai 54leat báljo dutkan roggamiiguin. Áidna roggamiiguin dutkojuvvon geađgeáiggi orohat lea Njurggoluovtta lulábealegáttis. Guovllu dološbázahusčuozáhagat ja daid sajádat leat ovdanbukton tabeallas 5 ja govas 5. Buot dološbázahusat leat dološmuitolága (295/1963) vuođul ráfáidahtton.</p>
<p>Anára ássiin eatnašat ledje sámit vel 1800-logu álggus. Leammi álbmotmeahci guovllus eai ássan 1800-logu álggus bissovaččat galle olbmo. Sii ledje guolásteaddjisámit dahjege dálá anáraččat. Sin váldoássanguovlu lei Báđáris, muhto jahkodatvuogádaga olis sin eallinbiras olii maiddái Leammái. Leammi lei buorre hávga- ja hárrejohka. Báđárlaččaid goddeeatnamat ledje Leammi Viibosduoddariin ja Áhppes- ja Bátneduoddariin. (Halinen 2004)</p>
<p><em type="bold">Tabealla 5. </em>Leammi álbmotmeahci dološbázahusčuozáhagat ja daid sajádat. </p>
<p><em type="bold">Čuozáhat Dološbázahustiipa </em></p>
<p><em type="bold">Dološbázahustiippa dárkkálmuhttin </em></p>
<p><em type="bold">Goassážis </em></p>
<p>Heargejávri</p>
<p>Bargo- ja válmmaštanbáikkit</p>
<p>Godderokkit Ii meroštallon</p>
<p>Heargeguoika</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p>Heargeguoika davvi</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p>Gožžaláttu</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p xml:lang="smj">Gožžaláttu oarjedavvi</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p xml:lang="smj">Morgannjavvi</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p xml:lang="nob">Morgan-Viibos Dološbázahusjoavkkut</p>
<p>Godderokkit ja borra</p>
<p>Ii meroštallon</p>
<p xml:lang="smj">Gotkaláttu oarjedavvi</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p>Gotkaláttu oarji</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p xml:lang="smj">Návgosája</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p>Nihasanjoga njálbmi davvi</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p>Nihasanjoga njálbmi lulli</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p>Bajjosavvon</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p>Bajjosavvon davvi</p>
<p>Dološbázahusjoavkkut</p>
<p>Orohat ja godderoggi</p>
<p>Geađge-, bronsaáiggis</p>
<p>Bearttošskáidi</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p>Bohkágeainnu šaldi</p>
<p xml:lang="eng">Orohat</p>
<p>Geađgeáiggis</p>
<p>Ravadasjávrri ávdinstohpu</p>
<p xml:lang="eng">Orohat</p>
<p>Geađgeáiggis</p>
<p>Ravadasjávri davvi</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p xml:lang="smj">Ravadasjávri oarjedavvi</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p>Sállejoga guolbba 1</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p>Sállejoga guolbba 2</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p>Sállejohka oarji</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p>Sállejávri davvi</p>
<p>Dološbázahusjoavkkut</p>
<p>Godderokkit ja borra</p>
<p>Ii meroštallon</p>
<p>Sállevárri</p>
<p>Dološbázahusjoavkkut</p>
<p xml:lang="smj">Godderokkit ja látna</p>
<p>Ii meroštallon</p>
<p>Searitjohka nuorti</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p>Searitjohka nuorti 2</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p>Searitjohka oarji</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p>Čoađgejávri lulli</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p xml:lang="smj">Čoađgejávri oarjelulli</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p>Čoađgejávri/Njurggoluokta</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p>Váijohka 2</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p xml:lang="smj">Váijohka nuorti</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p>Áivvetjávrri oarjedavágeahči</p>
<p xml:lang="eng">Orohat</p>
<p>Geađgeáiggis</p>
<p xml:lang="smj">Áivvetjávri</p>
<p>Dološbázahusjoavkkut</p>
<p>Godderokkit ja orohat</p>
<p>Geađgeáiggis</p>
<p>Áivvetjávri Leammi oaivvuš Bargo- ja válmmaštanbáikkit</p>
<p>Godderokkit</p>
<p>Ii meroštallon</p>
<p>Áivvetjávri davvi</p>
<p>Bargo- ja válmmaštanbáikkit</p>
<p>Godderokkit</p>
<p>Ii meroštallon 56</p>
<p>Anára vuosttas ođđadálut vuođđuduvvojedje 1700-logu gaskkamuttus Muttošjávrái. Dáid áiggiid dakkárat vuođđuduvvojedje maiddái Avviljoga ja Fáškku sisa. Leammi vuosttas ođđadállu (Lemmensuu) huksejuvvui Leamminjálbmái 1880-logus. Leammi sisa vehá badjelii ledje 1890-logus vuođđudeamen Jokela-ođđadálu, muhto dálu oamasteaddji ohcamuš goittotge hilgojuvvui. 1800-logu loahpas Leammái vuođđudedje vel guokte ruvnnameahccetoarppá: Lohilahti ja Riitala toarppá Čoađgejávrái. (Halinen 2004)</p>
<p>Boazodoalu historjá lea gieđahallon logus 8.1. 5.2.2 Dálá dilli</p>
<p><em type="italic">Leammi álbmotmeahci kulturárvvuid suodjalannjuolggadusat </em></p>
<p>Buot giddes dološbázahusat leat dološmuitolága (295/1963) vuođul ráfáidahtton, ja daidda juogaláhkai guoskevaš doaimmaid birra galgá álo bivdit cealkámuša Museovirastos. Jos háliida dutkat dološbázahusaid, de galgá leat Museovirasto lohpi. Giddes dološbázahusa roggan, gokčan, muhttin, vahágahttin, jávkadeapmi ja eará dan duohtadeapmi lea gildojuvvon, jos ii leat dološmuitolága vuođul addojuvvon lohpi. Jos eatnama rokkadettiin dahje eará barggu oktavuođas deaivá gávdnat giddes dološbázahusa, mii ii leat ovdal dovdojuvvon, de bargu galgá dološbázahusa buohta seammás gaskkalduhttot ja barggu jođiheaddji galgá farggamusat dieđihit áššis Museovirastoi, vai dát sáhttá álgit dárbbašlaš doaimmaide.</p>
<p>Sállevári gárdi lea álbmotmeahcis áidna huksenárbečuozáhat, mii lea suodjaluvvon ásahusa (Ásahus stáhta oamastan visttiin 480/1985) vuođul. Ásahusas mearriduvvo ahte čuozáhat galgá dikšojuvvot ja bajásdollojuvvot fuolalaččat. Gárddi ja dasa guoskevaš gámppáid ii oaččo Museovirasto lobi haga muhttit dahje geavahit nu, ahte daid kulturhistorjjálaš árvu geahppána. Buot rusttegiidda guoskevaš divvunplánen galgá dahkkojuvvot ovttasráđiid Museovirastoin.</p>
<p>Lismmá gilli ja Sállevári gárdi gullet riikkadásis mearkkašahtti huksejuvvon kulturbirrasiidda (Museovirasto 1993). Meahciráđđehus galgá doaimmastis váldit vuhtii riikkadási guovlluidgeavahanulbmiliid ja bargat daid ollašuhttima ovdii. Riikkadásis mearkkašahtti huksejuvvon kulturbirrasiid hárrái ulbmilat oaivvildit dan, ahte guovlluin geahččalit seailluhit visttiid, rusttegiid ja birrasa nu bures go vejolaš. Rievdadeamit ja vejolaš dievasmahttinhuksen eai oaččo mannat ruossalassii daid kulturbirasárvvuiguin.</p>
<p>Leammi álbmotmeahcis oažžu <span type="quote">”7) álgit dárbbašlaš doaimmaide árbevirolaš luonddugeavahanhámiid dagahan birastiippaid seailluhan dihte ja dáidda birastiippaide guoskevaš visttiid ja rusttegiid ovddeštan ja bajásdoallan dihte; – – ja 14) álgit álbmotmeahci dikšuma ja geavaheami dáfus eará dárbbašlaš doaimmaide, maid [birasministeriija] lea dohkkehan”</span>. (Ásahus stáhtaeatnamiidda vuođđuduvvon dihto álbmot- ja luonddumehciin 932/1981, 2 §)</p>
<p><em type="italic">Meahciráđđehusa ja Museovirasto ovttasbargu </em></p>
<p>Meahciráđđehusas ja Museovirastos lea rápmasoahpamuš ovttasbarggus. Dán ovttasbarggu bokte geahččalit earret eará doarjut kulturbirrasa ja kulturárbbi dovdáma ja seailuma sihke kulturhistorjjálaččat bistevaš dikšuma ja geavaheami Meahciráđđehusa hálddašan guovlluin. Meahciráđđehusa anus leat Museovirasto bajásdoallan dološbázahusregistara dieđut iežas báikediehtovuogádagain. Huksenárbbi hárrái Meahciráđđehus ja Museovirasto leaba bargan ovttas sihke sámečuozáhagaid ja gollečuozáhagaid divodandoaimmas Leammi álbmotmeahcis. 57</p>
<p><em type="italic">Sámekultuvrra dorvvasteapmi </em></p>
<p>Sámekultuvrra sajádaga leat muddemin dihto riikkaidgaskasaš soahpamušat ja láhkamearrádusat, mat leat gieđahallon logus 3.4 Dikšuma ja geavaheami ulbmilat; Sámekultuvrra dorvvasteapmi.</p>
<p>Sámiin lea leamaš jagi 1995 rájes vuođđoláhkii vuođđuduvvi vuoigatvuohta bargat iežaset kultuvrrain ruovttuguovllusteaset.</p>
<p>Sámiid árbevirolaš kultuvra vuođđuduvvá iežaset guovllu ja dan luonddu buvttadeami máŋggabealat ja bistevaš geavaheapmái. Sámi luonddugeavaheami eaktun lea leamaš luonddu dovdan. Boazodoallu, guolástus, meahccebivdu, smávva eanadoallu sihke duodji ja luonddubuktagiid čoaggin leat sámiid árbevirolaš ealáhusat, maiguin máŋggat sámit barget. (Sámediggi 2006)</p>
<p>Boazodoallokultuvra lea bisson nana árbevierrun Leammi álbmotmeahcis. Boazodoallu lea ainge guovllu mávssoleamos luondduealáhus. Guovllu geavahit luondduealáhusaid dárbbuide boazodoalliid lassin maiddái lagasgiliid eará ássit. Guolástus, meahccebivdu ja murjen mearkkaša mealgat maiddái earáide go luondduealáhusaiguin njuolgga bargi dállodoaluide, dasgo dat addet dehálaš lasi olbmuid borramušdállodollui. Luonddus johtaleapmi lea báikkálaš olbmuide maiddái dehálaš vuohki vásihit astoáiggi.</p>
<p>Sámekultuvrra dorvvasteami dáfus deháleamos gažaldagat dikšun- ja geavahanplánas gusket boazodoallovejolašvuođaid dorvvasteapmái. Boazodoallu ii leat dušše ealáhus, muhto maiddái guovllu sámekultuvrra dehálaš vuoiŋŋalaš vuođđu. Dat lea bajásdoallamin giela ja kultuvrra. Nuppástusat boazodoalus vuhttojit boazosámiid eallinvuogi rievdamin. Dán áigge sámekultuvrii váikkuhit maiddái máŋggat eará áššit dego ee. márkanekonomiija gáibádusat boazodoalu bokte.</p>
<p>Guovllu sierra geavahanhámiid oktiiheivehan dihte álbmotmeahcci lea juhkkojuvvon plánas avádagaide. Ná geahččalit geahpedit nu ollu go vejolaš meahccejohtalusa ja lustageavaheami heajos váikkuhusaid boazodollui. Avádatjuohku ii gáržžit vejolašvuođaid bargat guovllus boazodoaluin ja luondduealáhusaiguin. Eará doaimmat eai oaččo dagahit boazodollui mearkkašahtti heađuštusaid ja vahágiid.</p>
<p>Sámedikki mielde sámiid viiddis geavahanguovllu dihte sámiid viesuid lea sáhttán juogo sirdit (goahti) dahje guovllu sierra osiin leat leamaš moanat gaskaboddosaš viesut (lavdnjegoahti). Dáin viesuin ja luonddu geavahanhámiin eai leat báhcán bissovaš mearkkat, maid mielde sáhtášii navdit guovlluid leamaš sámiid anus, muhto ferte sáhttit luohttit árbedihtui das, gii ja mat sogaid leat hálddašan guovlluid. Váldoálbmoga kultuvrra vuođđun fas leat bissovaš visttiid huksen ja guovlluid njáskan ja šaddadeapmi ássanbirrasis. Sámedikki mielas dákkár beaktilis eanageavaheapmi rievdada luonddu bissovaččat vástidit olbmo gáibádusaid. (Sámediggi 2006)</p>
<p><em type="italic">Čuozáhagat </em></p>
<p><em type="bold">Dološbázahusat </em></p>
<p>Leammi álbmotmeahcis ii leat dahkkojuvvo oppa guovllu gokčevaš dološbázahusaid inventeren, ja doppe lea dahkkojuvvon dušše okta dološbázahusa roggandutkamuš. Dološbázahusat leatge dihtosis vuosttažettiin ealaskeamos vánddardanguovlluin Leammi siste. Dál dihtet Leammi álbmotmeahcis gávdnot 36 dološbázahusčuozáhaga (tabealla 5 ja govva 5). Čuozáhagat gávdnošedje sihkkarit lasi, jos inventeremat viiddiduvvošedje guoskat maiddái álbmotmeahci boaittobealeosiide. Buot dološbázahusat leat merkejuvvon Meahciráđđehusa REISKA-diehtovuogádahkii. 58</p>
<p><em type="bold">Gáppe-Jon báiki </em></p>
<p>Gáppe-Jon báiki álbmotmeahcis lea kulturhistorjjálaččat mávssolaš sámekulturčuozáhat ja das lea luonddusuodjaleami dáfus mávssolaš árbevierroduovdda. Visteollisvuohta muitala máŋggahápmásaš sámeeallinvuogis, dan áiggis go olbmot sirdašuvve johttiboazodoalus fásta ássamii. Ollisvuohta mearkkaša maiddái ollu guovllu sogaid identitehtii. Gáppe-Jon báiki lea sámiide dehálaš, dasgo dat gullá oassin Leammi beale sámi kulturduovdagii. Dássážii (dilli 9.8.2007) Gáppe-Jon báiki ii leat suodjaluvvon mainnage ásahusain dahje lágain. Sámi kulturduovdda- ja huksenárbečuozáhagat leat suodjaluvvon dássážii hui uhccán, ja nuba Gáppe-Jon báikki suodjaleapmi mearkkaša maiddái riikkadásis. (tabealla 6)</p>
<p><em type="bold">Čáhppes-Máhte báiki </em></p>
<p>Čáhppes-Máhte báiki Bajit Lággojávrri gáttis lea árvvoštallon jagi 1997 árbevierroduovdagiid inventerema oktavuođas báikkálaččat divrras árbevierroduovddan (Kalpio &amp; Bergman 1999). Báikkis lea ássojuvvon fásta jagiid 1903–1917, man maŋŋá báiki doaimmai bearraša guolástandoarjjabáikin. Meahciráđđehus divodii Čáhppes-Máhte stobu 1994:s. Báikái leat ráhkaduvvon hivsset, muorravisti ja dolastallanbáiki. Vánddardeaddjiid johtaleami dihte báiki bissu rabasin. Báikki leat dikšugoahtán 1994:s, goas njáskojuvvojedje giedderavddaide šaddagoahtán muorat ja miestagat. Gietti láddjegohte 1997:s. Láddjen- ja njáskandoaimmat jotkojuvvojit dikšunplána mielde. (tabealla 6)</p>
<p><em type="bold">Sállevári gárdi </em></p>
<p>Sállevári gárdi lea juogustuvvon riikkadásis divrras huksejuvvon kulturbirasin (Museovirasto 1993) ja eanagottidásis divrras árbevierroduovddan (Kalpio &amp; Bergman 1999, Birasministeriija 1992). Davvi-Lappi eanagoddelávas (Lappi Lihttu 2006) Sállevári guovlu lea merkejuvvon huksensuodjalanguovlun (Čuovus 10). Dasa lassin rusttegat leat suodjaluvvon ásahusa (480/1985) vuođul ealáhus- ja kultuhistorjjálaččat divrras muitomearkan sámi boazodoalus. Museovirasto, Meahciráđđehus ja Sállevári bálggus leat ovttasráđiid divodan gárddi ja ráhkadan dohko bálgá oktan roviiguin Anára–Gihttela geaidnoguoras. Gárdebirrasii gullet stuorra muorragárdi, mas leat guokte čuoččuhanáiddi, ieš gárddis leat 22 kontora. Gámppát dahje daid bázahusat gárddi birrasiin lea 17 (Lokio 1997). Gámppáin muhtumat dollojuvvojit rabasin olbmuide juogo oaidnámuššan dahje ávdinstohpun. (tabealla 6)</p>
<p>Sállevári gárddi dikšundárbu ja šlájat leat kártejuvvon báikki alde 1996:s ja 2005:s. Dikšuma Meahciráđđehus lea plánen Museovirastoin. Jagiid 2003–2005 gárddi birrasiin njáskojuvvojedje muorat ja miestagat. Gárdebiras láddjejuvvo dikšunplána mielde. Vesát njáskojuvvojit dárbbu mielde. Sállevári guovllu geavaheapmi oahpahan- ja oahpistanulbmiliidda lea gieđahallon logus 6.2.</p>
<p><em type="bold">Tabealla 6. </em>Kulturavádatčuozáhagat Leammi álbmotmeahcis. MR = Meahciráđđehus(a). </p>
<p><em type="bold">Čuozáhat </em></p>
<p><em type="bold">Doaibmabidjoplána ja MR áššehálddašeapmi </em></p>
<p>Gáppe-Jon báiki</p>
<p>MR lea dahkan árvalusa Gáppe-Jon báikki árbevierroduovdaga ja árbevierrobiotohpaid dikšun dihte (2972/40/2005)</p>
<p>Sállevári gárdi oktan visttiiguin</p>
<p>Dikšunplána lea dahkkojuvvon (1026/42/2006)</p>
<p>Čáhppes-Máhte báiki</p>
<p>Dikšunplána lea dahkkojuvvon (1025/42/2006)</p>
<p xml:lang="smj">Njuorggánsavu</p>
<p>Dikšunplána lea dahkkojuvvon (2971/40/2005)</p>
<p xml:lang="smj">Áŋŋelii manni poastabálggis</p>
<p>Čielggaduvvo bálgá dilli ja vejolaš doaibmabidjodárbu 59</p>
<p>Sállevári boares gárdi lei anus 1960-logu rádjai gitta dassái, go Sarvvesčoalmmi gárdi gárvvásmuvai 1964:s.</p>
<p>Govva Matti Mela.</p>
<p><em type="bold">Njuorggánsavvona báiki </em></p>
<p>Njuorggánsavvona báiki lea Riebanjoga guoras. Dat lea árvvoštallon árbevierroduovdagiid juogusteamis eanagottidásis divrras čuozáhahkan (Kalpio &amp; Bergman 1999). Šattolašvuođas leat báhcán rássegittiide mihtilmas šlájat, ja báikki mihtilmasvuođa lasihit maŋŋelis gávdnojuvvon čoavddarásit. Báikki eai leat šat árbevirolaččat guođohan dahje láddjen, muhto gieddi lea bisson rabasin ja dan šattolašvuohta lea viehka vuollegaš, ammal danin go bohccot leat dan beaktilit guhton. Dikšunplána mielde eanaboaldima sáhtášii geavahit goittot álggos, go dikšugoahtá dán báikki, ja láddjetge gánnáhivččii.</p>
<p><em type="bold">Lismmá gilli </em></p>
<p>Lappi kulturbirasprográmmas (Lokio 1997) Lismmá gili birra daddjojuvvo ahte dat lea huksenvuogi dáfus okta buoremusat seilon árbevirolaš sámegiliin. Dat lea maiddái dehálaš ovdamearka boazodollui vuođđuduvvi eakti sámi meahcceássanvuogis. Lismmá gilli lea juogustuvvon riikkadásis mearkkašahtti huksejuvvon kulturbirasin (Museovirasto 1993) ja mihtilmas, divrras árbevierroduovddan (Birasministeriija 1992).</p>
<p><em type="bold">Golledoidinčuozáhagat </em></p>
<p>Eanaš oassi Leammi golleguovllus lea merkejuvvon Davvi-Lappi eanagoddelávvii kulturbirasin dahje duovdaga gáhttema dáfus dehálaš guovlun. Dát oaivvilda dan, ahte plánemis galgá dorvvastit mávssolaš kulturhistorjjálaš ja duovddalaš árvvuid seailuma. (Lappi Lihttu 2006) 60</p>
<p>Museovirasto lea dárkkistan Leammi álbmotmeahcis golledoidimii guoskevaš boares doarjjabáikkiid, main sáhtášii leat kulturhistorjjálaš mearkkašupmi. Čuozáhagat dárkkistuvvojedje ja inveterejuvvojedje oktiibuot 44. Čuozáhagain eatnašat leat gámppát dahje gámmet, muhtumat anus eret báhcán doarjjabáikkiid bázahusat ja moadde giddesruŋggot tealtáviesu guhkálaš ássama várás. Museovirasto mielas dáin galge huksenhistorjjálaš sivaid dihte seailluhuvvot čieža čuozáhaga (govva 5) (Museovirasto cealkámuš 29.11.1994 Meahciráđđehusa Davvi-Lappi dikšunguvlui (doaibmačuoggái) Leammi divraseamos golledoidinčuozáhagaid seailluheami birra). Dán čieža čuozáhagas Liukkonen, Hoppu, Pellinen ja Isola gullet Meahciráđđehusa hálddašanválddi vuollai, Jompása gámme lea gaikkoduvvon ja Pihlajamäki ja Isola gámppát leat priváhtaoamastusas.</p>
<p><em type="bold">Liukkosa </em>šilljobirrasii gullet belohahkii eatnan sisa goivojuvvon gámpá, olgooapman, šaddoeanastealli ja sávdni ájaguoras. Šilljobiras lea mihtilmas ovdamearka golledoarjjabáikki máŋggabealat huksenvuogis johkadearpmi ala. Meahciráđđehus lea ovddeštan gámme 1997:s. </p>
<p><em type="bold">Hoppu </em>sulastahttá Liukkosa šilljobirrasa čovdosiid, muhto huksenteknihkas leat mearkkašahtti earut. Hoppu gámpá lea áidna, mas leat seilon geđggiiguin skoađastuvvon siidoseainnit, mat badjánit njuolgga dearpmis. Gámpá lea maiddái siskkil vuogas oaidnit. Čuozáhaga árvvu lasihit boares gámppás dahkkojuvvon áiti ja eanasávdni. Dát lea áidna dákkár sávdni golleguovllus. Gámppá lea Meahciráđđehusas láigohan muhtun golleroggi, guhte bargá guovllus. </p>
<p>Čuozáhagain <em type="bold">Pellisa </em>gámpá (Morganádjaga Kultala) lea vánddardeaddjiid anus Meahciráđđehusa fuolahan ávdin-láigostohpun. Meahciráđđehus gaikkodii boares gámppá 1975:s ja ceggii sadjái vánddardeaddjiid atnui ođđa stobu. Šilljobirrasii gullet ođđa idjadanvisti, njalla, sávdni, dolastallanbáiki, muorraluokti ja hivsset. Njala oamasta Lapin Kullankaivajain Liitto. Báikkis vuhttojit maiddái dálá gámppá oarjjabealde moadde gámpávuođu ja dobbelis vielttis lavdnjegámme vuođđu. </p>
<p><em type="bold">Isola </em>čorges gámpábirrasis boahtá bures ovdan gámppá huksejeaddji Jaakko Isola dárkilis eallinvuohki. Son lea fuolalaččat gokčan iežas rogganluottaid. Gámpábirrasis leat ortnetmielde bardojuovvn geađgeravdarusttegat. Šilljobirrasii gullet gámpá, suovvasávdni, muorraluokti ja hivsset. Meahciráđđehus lea láigohan gámppá Kullankaivajain Liittoi, mii dasto láigoha rogganvuoigatvuođa ja gámppá ruvkebires iežas lahtuide. </p>
<p>Museovirasto ákkastallamiid mielde <em type="bold">Jompása </em>doarjjabáiki lea guovllu logiin lavdnjeviesuin áidna sieiva sámegámme, mas lea luonddugeađgebiise ja luddejuvvon muorain ráhkaduvvon tealttálágan gáhttu. Gámpá lea gaikkoduvvon. </p>
<p><em type="bold">Pihlajamäki </em>gámpá lea ovttalanjat visti, mii lea olggul muttarduvvon. Dat lea njoaiddos johkagáddeduovdagii huksejuvvon mihtilmas visti, nugo moaddelot eará sullasaš vistti. Doarjjabáikki máŋggabealat visteollisvuhtii gullet ee. njalla, suovastanvisti, gáddesávdni, beatnatvisttáš, main bohtet bures ovdan eanaš golledoidindoarjjabáikkiid árbevirolaš visttit ja rusttegat Leammis. Báikkis lea maiddái erenoamáš fámolaš olmmošhistorjjálaš sisdoallu, dasgo dan hálddašeaddjis Heikki Pihlajamäkis lei <span type="quote" xml:lang="smj">”Miesi Guvernevrra”</span> eahpevirggálaš árvu golleroggiid gaskkas. Pihlajamäki gámpá lea priváhtaoamastusas, iige Meahciráđđehus daga árvalusaid dan birra. </p>
<p><em type="bold">Kankaisa </em>gámpá lea áidna stuorát roggijoavkku doarjjabáikin huksejuvvon eakti áigodatviessu. Golleroggiid áigodatviesut sulastahttet savohttagámppáid, mat dáidetge leamaš daid ovdagovvan. Kankaisa gámpá lea gahččan čoahkkái. Davvi-Lappi eanagoddelávas čuozáhat leat merkejuvvon huksensuodjalanguovlun (Lappi Lihttu 2006). Čuozáhat lea suodjaluvvon huksensuodjalanlága (60/1985) vuođul. Maiddái dát gámpá lea priváhtaoamastusas, ja nuba Meahciráđđehus ii daga 61plánas árvalusaid gámppá birra. Museovirasto mielde gámpá dáidá leat sakka áitatvuloš, iige leat šat várra oppa divvumisge. </p>
<p><em type="bold">Lappi kulturbirrasat oahpisin -čuozáhagat </em></p>
<p>Lappi kulturbirasprográmmaprentosa (Lokio 1997) mielde divrras kulturbirrasat Leammi guovllus leat Sállevári gárdi, Leammi golleguovlu ja Lismmá gilli.</p>
<p>Lappi birasguovddáža EU-fitnus leat inventerejuvvon Lappi leana kulturbirrasat (tabealla 7, govva 5). Huksenárbái guoskevaš dieđut vurkejuvvojit ja meroštallojit čuozáhagat, mat galggašedje divoduvvot. Fidnui gullá maiddái arkeologalaš árbbi ossodat. Sámeguovllus dahkkojuvvo sámi kulturárbbi gieđahalli oassi (Elo &amp; Magga 2007). Kulturhistorjjálaččat divrras biras láhčá vejolašvuođaid maiddái turismma ovddideapmái ja nanne ee. guovllu geasuhusa. Guđege inventerenguovllus lágiduvvo inventerema gárvvásmuvvama maŋŋá kulturbirasseminára.</p>
<p><em type="bold">Tabealla 7. </em>Lappi birasguovddáža inventeren čuozáhagat, mat leat eanaš golleroggiid orohagat johkaguoras. </p>
<p>Oassi čuozáhagain leat seammát go Museovirasto inventeren čuozáhagat.</p>
<p><em type="bold">Čuozáhat Oamasteaddji </em>Gáppe-Jon báiki </p>
<p>Meahciráđđehus</p>
<p>Kivikkopuro Priváhtaoamastusas Isola Meahciráđđehus, láigohuvvon Kullankaivajain Liittoi Tivoli Meahciráđđehus, láigohuvvon golledoidindoarjjabáikin Raumala Meahciráđđehus, láigohuvvon golledoidindoarjjabáikin Korhonen Priváhtaoamastusas Kankainen Priváhtaoamastusas Jäkäläpään kultturikeskus / Karhukorhosen kirjasto</p>
<p xml:lang="fin">Áibmojohtaluslágádus ja Lapin Kullankaivajain Liitto</p>
<p xml:lang="fin">Turkka Priváhtaoamastusas Pihlajamäki Priváhtaoamastusas Hoppu</p>
<p>Meahciráđđehus, láigohuvvon golledoidindoarjjabáikin</p>
<p>Puskuaitta Meahciráđđehus, fuolahus- ja gozihananus Pellinen / Morganádjaga Kultala</p>
<p>Meahciráđđehus, vánddardeaddjiid anus</p>
<p>Liukkonen Meahciráđđehus, láigohuvvon golledoidindoarjjabáikin Gaupa ássangieddi, eai visttit</p>
<p>Meahciráđđehus</p>
<p>Piri Ville ássangieddi, eai visttit</p>
<p>Meahciráđđehus</p>
<p>Nevalainen Gámpá buollán</p>
<p><em type="italic">Sámi kulturduovdda </em></p>
<p>Lappi birasguovddáža hálddašan Lappi kulturbirrasat oahpisin -fitnus lea mielde arkeologalaš ja sámekultuvrii guoskevaš oassi. Fitnu plánedettiin bohttojuvvui dan oaivilii ahte sámekulturguovlu gieđahallo oktan ja iehčanas oassin. Sámi kulturbirasdoaba lea vel dan mađe ođđa ášši ahte dat ii leat vuogáiduvvan atnui, ja nuba oidnojuvvui dárbu ášši oktasaš guorahallamii ja vuođđoságaide. Dán fáttás lágiduvvojedje golbma seminára, maid vuođđoságaid ja logaldallamiid vuođul čohkkejuvvui preanttus (Lappi birasguovddáš 2007).</p>
<p>Prentosis guorahallojuvvo máŋgga perspektiivvas sámi kulturbirrasa mearrašuvvan. Sámi kulturduovddadoahpaga erenoamáš bealli lea dat, ahte olmmoš ii deattuhuvvo luonddu muhttin ja manipulerejeaddjin, muhto duovdda sáhttá leat oaidnit luondduduovdda muhto liikká guoddit kulturduovdagii laktojuvvon árvvuid ja mearkkašumiid (Magga 2007).</p>
<p>Ii gávdno oktilaš homogenalaš sámi kulturbiras. Gávdnojit guvllolaš earut earret eará luonddudilálašvuođaid ja ealáhusaid dihte, mat fas leat váikkuhan eanageavaheapmái ja ássanmálliide. 62</p>
<p>Materiála čájeha, man máŋggahápmásaččat juo dušše čuozáhattiipa ássamii guoskevaš čuozáhagat sámeguovllus leat (Magga 2007).</p>
<p>Dakkár giddes dološbázahusaid, mat leat juogo ollásit dahje muhtun muddui meahcis oaidnimis, lea álki áddet kulturbirasoassin. Eatnašat dološbázahusain goittotge leat čihkosis luonddu siste. Dán čihkosis leahkki arkeologalaš árbbi ovdanbuktin dáhpáhuvvá dáid čuozáhagaide guoskevaš dieđu sirdima ja muitaleami bokte. (Sarkkinen 2007) 5.2.3 Ulbmilat</p>
<p>Kulturárvvuid suodjaleami ulbmilin lea seailluhit guovllu mannanáiggis muitaleaddji ovdahistorjjálaš ja historjjálaš čuozáhagaid. Kulturárbečuozáhagat fállet dieđuid dološ ealáhusain ja eallinvugiin. Álbmotmeahci kulturárbbi sáhttá atnit ávkin maiddái luondooahpisteamis ja luondooahpahusas.</p>
<p>Máŋggabealat kulturárbi oktan boares ássanbáikkiiguin ja golleroggančuozáhagaiguin gáhttejuvvo vejolašvuođaid mielde. Daid ii sáhte šat geavahišgoahtit árbevirolaš vuogi mielde, muhto muhtun čuozáhagat dikšojuvvojit árbevieruid mielde nugo dikšunplánain daddjojuvvo. Guovllu kulturhistorjjá geahččalit vurkkodit ainge ja muhtun čuozáhagaid sáhttá divodit ja dikšut kultur- ja luonddudikšunčuozáhahkan. Ovddeš vánddardan- ja gollerogganvierut bajásdollojit ja divrras čuozáhagat dollojuvvojit ortnegis.</p>
<p>Boazodoallu gullá mávssolaš oassin sámekultuvrii, ja nuba dorvvastuvvojit vejolašvuođat bargat boazodoaluin álbmotmeahcis. Sámekultuvrii guoskevaš čuozáhagaid Meahciráđđehus dikšu ovttasráđiid sámi oassebeliiguin.</p>
<p>Lustageavahanavádagas ja merkejuvvon johtolagaid guoras leahkki dološbázahusaide dahkkojuvvojit ortnetkártemat ja árvvoštallojuvvo daid gollangierdilvuohta, jos dán ášši dikšun dihte gávdnojit resurssat. 5.2.4 Doaibmabijut</p>
<p>Álbmotmeahci ovttaskas rusttegat dahje daid bázahusat dego meahccegeavaheapmái gullan rusttegat, ássanbáikkit, gámppát, gámmet, lávut, stávrrát, boares boazogárddit ja golleruvkket suddjejuvvojit ja divoduvvojit vejolašvuođaid mielde. Dološbázahusaid dikšun dáhpáhuvvá Meahciráđđehusa Kiinteiden muinaisjäännösten hoito-opasa (2002) rávvagiid mielde. Dološbázahusaid ja kulturárbečuozáhagain leahkki árbevierrobiotohpaid dikšunplánaide ohccojuvvo álo Museovirasto dohkkeheapmi. Čuozáhagaid inventeremis, oaidnámuššan jurddašuvvon dološbázahusaid válljemis ja daidda guoskevaš sierraplánaid ja oahpistanrusttegiid dahkamis lea mielde Museovirasto. Sámekultuvrii guoskevaš čuozáhagaid dikšumis ja geavaheamis Meahciráđđehus ráđđádallá sámi oassebeliiguin.</p>
<p>Jos álbmotmeahccái leat plánemin eanavuđđui váikkuheaddji doaibmabijuid, de dárkkistuvvojit vuos guovllu dološbázahusat, ovdalgo álgojuvvo doaimmaide. Ođđa johtolagat ja rusttegat, mat vejolaččat plánejuvvojit guvlui, biddojuvvojit nu, ahte dat eai mana dološbázahusguovlluid čađa ja vejolaččat juo šaddan vahágiid galgá geahččalit divvut.</p>
<p>Lappi luonddubálvalusat bargá ovttas Sámemuseain sámi kulturárbbi suodjalan dihte. Čuozáhagaid árvomeroštallamii adnojuvvojit riikkadási inventeremat: Riikkadásis divrras duovdda-63guovllut (Birasministeriija 1992), Riikkadásis divrras kulturhistorjjálaš birrasat (Museovirasto 1993) ja Riikkadásis mearkkašahtti ovdahistorjjálaš suodjalanollisvuođat (Sisáššiidministeriija 1983).</p>
<p>Kulturčuozáhagaide, erenoamážit bálggesguoraid čuozáhagaide biddjojuvvojit dárbbu mielde oahpistanrusttegat, main muitalit čuozáhagas ja dan historjjás. Kulturčuozáhatvisttiid sáhttá luohpadit boazodoalu, luondduealáhusbargiid dahje golleroggiid atnui. Daid sáhttá geavahit maiddái oahpistuvvon vánddardanmátkkiid oaidnámuššan ja fuolahusdoarjjabáikin. Čuozáhagaide ráhkaduvvojit dárbbu mielde oalgebálgát ja oahpistandávvalat.</p>
<p>Árbevierrobiotohpaid ja duovdagiid dikšuma birra dahkkojuvvojit dikšunplánat, mat dohkkehahttojit Museovirastoi, jos guovllus leat dološbázahusat dahje eará kulturčuozáhagat. Láddjen ja njáskan leat dábáleamos doaimmat árbevierrobirrasiid dikšumis. Láddjen sáhtášii leat muhtun čuozáhagain maiddái oassin Meahciráđđehusa soahpamušfitnodatolbmo luondduturismaprográmmas.</p>
<p>Sámediggi, Sámemusea ja Meahciráđđehus dahke 2002:s birasministeriijai árvalusa Gáppe-Jon báikki háhkamis stáhtii ja laktimis Leammi álbmotmeahccái. Seammás sohppojuvvui ahte jos árvalus ollašuvvá, de báikki várás vuođđuduvvo dikšungoddi, masa gullet máinnašuvvon beliid ovddasteaddjit. Gávpi dahkkojuvvui ja Gáppe-Jon báiki laktojuvvui álbmotmeahccái 2004:s. Dikšungoddi vuođđuduvvui. Dasa gullet sámedikki, Sámemusea, Meahciráđđehusa ja Leammi gili ovddasteaddjit. Dikšungoddi mearrida Gáppe-Jon báikki ja dasa gullevaš visttiid ovddešteamis, geavaheamis ja dikšumis seailluhan dihte guovllu divrras sámekulturhistorjjá ja árbevierroduovdaga. Luonddubálvalusat dikšu Gáppe-Jon báikki gietti nu, ahte dat sulastahttá boahtteáiggisge árbevirolaš gietti. Luonddubálvalusat lea dahkan Gáppe-Jon báikki várás dikšunplána. Gietti niitošlájat gáhttejuvvojit nu, ahte láddjejuvvojit ain gaskkohagaid. Gáppe-Jon báikki visttiid ortnet lea árvvoštallon (Mäkelä 2004). Luonddubálvalusat čielggada visttiid ovddeštandárbbu ja -vejolašvuođaid ja dahká ovddeštanplána. Gáppe-Jon báikki dikšumii ja geavaheapmái guoskevaš doaimmaide galgá leat Gáppe-Jon báikki dikšungotti dohkkeheapmi. Luonddubálvalus čielggada, leago vejolaš geavahišgoahtit oasi Gáppe-Jon báikkis báikkálaš fitnodatolbmuid várrenčuozáhahkan.</p>
<p>Golledoidimii guoskevaš boares doarjjabáikkiin, maid Museovirasto lea árvalan seailluhit, muhtumat leat juo hui heajos ortnegis. Meahciráđđehus árvala Museovirastoi ja Lapin Kullankaivajain Liittoi ahte máinnašuvvon doarjjabáikkiid dálá dilli galgá čielggaduvvot ja čuozáhatlogahallan beivejuvvo dasto dán čielggadusa mielde. Dán barggus sáhtášedje leat mielde Lappi Kullankaivajain Liitto ja Lappi birasguovddáš. Priváhtačuozáhagaid várás Meahciráđđehus ii daga árvalusaid plánas.</p>
<p>Kultamuseo ja Lapin Kullankaivajain Liitto árvalusa mielde gollehistorjjálaš museajohtolaga lea vejolaš ollašuhttit Meahciráđđehusa, Lapin Kullankaivajain Liitto, Kultamuseo ja Museovirasto ovttasbargun. Museajohtolat galgá šaddat dálá lustageavahanjohtolagaid oktavuhtii. Mašiinnaiguin dáhpáhuvvi golleroggama mávssoleamos čuozáhagaid ja bargoneavvuid sáhttá vurket golleroggiid lobi vuođul soames ruvkebires Miessejogas ja Jeagelávžžis. 5.2.5 Čuovvun</p>
<p>Plánejuvvo prográmma kulturčuozáhagaid seailuma dahje ortnega čuovvuma várás. Laktojuvvojit álbmotmeahci johtolagat ja rusttegat REISKA-diehtovuogádahkii. 64 <em type="bold">6 Luonddu lustageavaheapmi ja luondduturisma 6.1 Vánddardeapmi ja luonddu eará lustageavaheapmi </em>6.1.1 Dálá dilli </p>
<p>Vánddardeapmi lea álbmotmeahci eanageavahanhámiin okta nuoramusain ja dan ovdáneapmi gullá oassin guovllu gollehistorjái. Leammi šattai viidáseappot dovddusin easkka 1950-logu gaskkamuttus, Leammi vuosttas <span type="quote" xml:lang="est">”gollerumema”</span> áiggiid.</p>
<p>Eanaš vánddardeaddjit johtet álbmotmeahccái Njurggoluovtta bokte. Njurggoluovttas lea Meahciráđđehusa luonddustohpu, mas sáhttá maiddái idjadit ja boradit. Gilis leat dasa lassin ruvttofanassáhtosteamit Leammiráigge Ravadasjávrái ja Gollehámmanii.</p>
<p>Suoma davimus ja viidáseamos álbmotmeahci gallestallilohkun lea leamaš dáid jagiid sullii 10 000 jahkásaččat. Eatnašat fitnet álbmotmeahci bivnnuheamos lustageavahanavádagas, Leammileagis ja golleeatnamiin, gosa leat maiddái čohkkejuvvon eanaš álbmotmeahci bálvalusat ja vánddardanrusttegat. Leammi álbmotmeahcis johtet uhccán Lappi eará álbmotmehciid ektui, muhto doppe orrojuvvo guhkit. Bállas–Ylläsduoddara álbmotmeahci gallestallilohku lei 2006:s 310 000, Pyhätunturi–Luosto 103 500 ja UK-álbmotmeahci 170 000.</p>
<p>Leammi álbmotmeahcis vánddardit eanaš geassit. Vánddardansesoŋŋa bistá mihcamárain ruškái, dahjege dušše golbma mánotbaji. Dan loahppaoasi jagis álbmotmeahcis eai leat báljo vánddardeaddjit. Sivvan dasa ahte Leammi álbmotmeahcci orru geasuheamen dušše geassit lea dat, ahte álbmotmeahci lahkosiin ii leat oktage turismaguovddáš, mii dolvvošii dálveluomostalliid dohko. Čuoiganjohtolagat, čierastallanluohkát, suohtastallanbáikkit jed. geasuhusdahkkit váilot. Sivvan jaskes dálveáigodahkii sáhttá leat maiddái dat, ahte turismafitnodagaid oamastit eanaš badjeolbmot dahje dakkárat, geat leat juogaláhkai čadnojuvvon boazodollui. Mátkeealáhus ja boazodoallu heiveba bures oktii. Dálvvi áigge bargojuvvo eanaš bohccuiguin ja geasi áigge fas smávva turismadoaimmain.</p>
<p>Eanaš oasis álbmotmeahcis eai leat merkejuvvon bálgát eaige eará bálvalanrusttegat mátkkálaččaid várás earret soames ávdinstobu. Nuba dasa, guhte lea ohcaleamen luondduráfi ja jaskatvuođa, gávdnojit álbmotmeahcis valjis ráfálaš guovllut. Álbmotmeahci viiddisvuohta ja vátna bálvalanrusttegat fas leat váikkuheamen dasa, ahte guvlui bohtet vuosttažettiin iešráđálaš, hárjánan meahccevánddardeaddjit, guolásteaddjit ja fanasvánddardeaddjit. Leammi álbmotmeahcci lea vánddardeaddji čalmmiiguin oaidnit meahccát guovlu go máŋggat lágasmearriduvvon meahcceguovllut Lappis. Váldosivvan dása lea dat, ahte dat lea doaresbealde turismaguovddážiin ja váldojohtolagain.</p>
<p>Lappi luonddubálvalusat lea guorahallan Lappi turismaguovlluid, lustageavaheami doaibmaollisvuođaid ja luonddubálvalusaid vánddardan- ja turismačuozáhagaid geasuhusa. Strategiijabarggu duogážin lea ráđđehusa 2003:s dohkkehan ng. VILMAT-prográmma, mainna geahččalit láhčit barggu ja birgenlági luondduturismma lasiheami bokte.</p>
<p>Logus 6.3 Luondduturisma ja turismii guoskevaš eará fitnodatdoaibma lea guorahallon Leammileagi dilli. 65</p>
<p>Lappi birasguovddáš lea leamaš jođiheamen prošeavtta Natura 2000 -guovllut Lappi resursan <em type="bold">. </em>Dán prošeavttas 2005:s dahkkojuvvon Lappi Natura 2000 -fierpmádaga dikšuma ja geavaheami oppalašplánas Leammi álbmotmeahcci lea maiddái juogustuvvon lustageavaheami hárrái sierra luohkáide. Leammi álbmotmeahcci lea maiddái báikkálaš olbmuide dehálaš meahccebivdo- ja guolástanguovlu. </p>
<p xml:lang="fin"><em type="italic">Gallestallidutkamuš </em></p>
<p>Leammis dahkkojuvvui guovllu lustageavaheami čielggadeaddji gallestallidutkamuš geassit 2001. Dat dahkkojuvvui jearahallandutkamuššan, mas geavahuvvojedje heivvolaš osiin Meahciráđđehusa riikkadási gažaldagat. Oktiibuot 1107:s vástidedje ja vástidanproseanta lei 86. Čuovvovaš bihtáid dieđut vuođđuduvvet dán dutkamuššii (Ukkonen 2002, 2003).</p>
<p>Leammi álbmotmeahcis fitnet gallestallidutkamuša mielde sullii 10 000 olbmo jahkásaččat ja sii leat álbmotmeahcis oktiibuot sullii 30 000 jándora. Gallestallit ledje nappo gaskamearálaččat golbma jándora álbmotmeahcis. Álbmotmeahci vuođđooasi gallestalliin badjelaš bealli (55 %) ledje almmáiolbmot. Vuođđooasis vástidan gallestalliid gaskaahki lei 43 jagi, go meahcceoasis vástideaddjit ledje gaskamearálaččat nuorabut, 37-jahkásaččat.</p>
<p>Eatnašat álbmotmeahci gallestalliin ledje eret Lulli- dahje Gaska-Suomas. Meahcceoasi vánddardeaddjit johtaledje dávjjibuš okto ja sii ohcaledje eanet go earát vejolašvuođa leat okto. Eatnašat gallestalliin johtaledje álbmotmeahci buot osiin smávva 2–5 olbmo jovkkožiin. Álbmotmeahccái olbmot bohte dábálepmosit iežaset bearrašiin; sullii goalmmádas olbmuin ledje boahtán álbmotmeahccái ovttas iežaset bearraša lahtuiguin.</p>
<p>Álbmotmeahci buot osiide gallestallit ledje boahtán áiggi golahit seammasullasaš sivaid dihte. Deháleamos sivat Leammi álbmotmeahci gallestallamii ledje luonddu vásiheapmi, duovdagat, vuoiŋŋalaš buorredilli, šláma ja nuoskkideami siste eretohcaleapmi ja lotkkiideapmi. Uhcimus orui mearkkašeamen Leammi gallestallama áigge ođđa olbmuide oahpásmuvvan ja gelddolašvuođa vásiheapmi.</p>
<p>Leammi álbmotmeahcci lei mátkki áidna ja deháleamos čuozáhat 80 %:s meahcceoasi gallestalliin. Gallestallit bohte meahcceoassái ovddalgihtii plánekeahttá hui hárve. Vuođđooasi gallestallit almmuhedje Leammi álbmotmeahci seamma dávjá iežaset mátkki áidna dahje deháleamos čuozáhahkan go oktan mátkki plánejuvvon čuozáhagain.</p>
<p>Áiggeájit ledje álbmotmeahci buot osiid gallestalliid gaskkas hui seammaláganat. Bivnnuheamos áiggeájit leat vázzin dahje lustaviehkan, lustajohtin meahcis, luonddu dárkon, luonddu govven ja vánddardeapmi. Vástidan olbmot ledje Njurggoluovttas dieđusge oassálastán fanassáhtosteapmái dávjjibut go eará johtaleaddjit. Iežaset deháleamos áiggeádjin gallestallit almmuhedje álbmotmeahci buot osiin vánddardeami. Lustajohtin meahcis lei nubbin deháleamos ja luonddu dárkon goalmmádin deháleamos áiggeádji.</p>
<p>Gallestalliin eatnašat leat gallestallan Leammileagi. Ravadasgoržži luhtte ledje fitnan šiega bealli gallestalliin ja golleguovllus lagabui bealli. Eatnašat Leammi álbmotmeahci gallestalliin idjadedje álbmotmeahcis uhcimustá ovtta ija. Vuođđooasis beaivegallestallit ledje 37 %, go fas meahcceoasis eai beaivegallestallit lean ollege. Gallestallama guhkkodagas sáhtte leat hui stuorra earut álbmotmeahci sierra guovlluid gaskkas. Vuođđooasi gallestallit ledje Leammi álbmotmeahcis mealgat dávjjibut vuosttas háve jođus go eará guovlluid gallestallit. Meahcceoasis vuosttasháve gallestallit ja ođđasit gallestallit ledje measta ovtta mađe. 66</p>
<p>Gallestalliid vuordámušat Leammi álbmotmeahci bálvalusain, buđaldallanvejolašvuođain ja luonddubirrasis vástidedje viehka bures duohtadili. Álbmotmeahci buot osiid gallestalliid mielas sin vuordámušat vástidedje luonddubirrasa dáfus buoremusat duohtadili.</p>
<p>Dán dutkamušas diđoštallon áššiin eatnama gollan heađuštii Leammi álbmotmeahci buot osiid gallestalliid eanemus. Nubbin eanemus lea heađuštan luonddubirrasa gieđahallan. Friddja hámis ovdanbukton máhcahaga vuođul dáinna oaivvildit dábálepmosit golleroggama ja dan guođđin mearkkaid lundui dahje njealjejuvllagiid ja mohtorsihkkeliid loaktin vuojáhagaid.</p>
<p>Gallestalliduhtavašvuođa oassedahkkiid (heađuštandahkkit, vuordámušat, biras, bálvalusat) vuođul rehkenaston gallestalliduhtavašvuođaindeavssa vuođul Leammi álbmotmeahci gallestallit ledje viehka duhtavaččat iežaset gallestallamii guovllus. Maiddái friddja hámis ovdanbukton máhcahagaid vuođul gallestallit ledje duhtavaččat Leammi álbmotmeahci bálvalanrusttegiidda. Álbmotmeahcis ledje gallestalliid mielas dábálaččat doarvái rusttegat, dasgo guovllu meahccáivuođa háliidedje seailluhit.</p>
<p><em type="italic">Ruŋgoplána ollašuvvan </em></p>
<p>Guovllu bálvalanrusttegat leat huksejuvvon ruŋgoplána (Meahciráđđehus 1988) mielde. Bálvalanrusttegat leat eanaš doarvái. Bálgáin leat dárbbašlaš sajiin šalddit, rovit, ráhpat ja fanasfearggat. 1970–80-loguin huksejuvvon rusttegat álget leat báikkuid divodandárbbus. Čuovvovaččas muitaluvvo guovllu dálá bálvalanrusttegiid birra (govva 6 sihke tabeallat 8 ja 9).</p>
<p><em type="italic">Ávdinstobut, dolastallanbáikkit, rággasat ja tealttástallanbáikkit ja eará rusttegat </em></p>
<p>Álbmotmeahcis leat gávcci ávdinstobu, guokte ávdin-láigostobu, okta láigostohpu ja okta beaivestohpu (govva 6). Ávdinstobuin vihtta leat boaittobealeavádagas, njeallje lustageavahanavádagas ja okta kulturavádagas. Láigostobuin okta lea boaittobealeavádagas ja guokte leat lustageavahanavádagas (tabealla 8). Gollehámmana ávdinstobu oamasta ja hálddaša Lapin Kullankaivajain Liitto, muhto Meahciráđđehus fuolaha stobu boaldinmuorra- ja bázahusfuolahusas. Buot láigostobuid oktavuođas leat sávnnit. Álbmotmeahcis leat 18 dolastallanbáikki (govva 6), main golbma leat gokčojuvvon. Leammi siste leat kájat 11 ja fanasfearggat 2.</p>
<p><em type="bold">Tabealla 8. </em>Leammi álbmotmeahci ávdinstobut, ávdin-láigostobut ja láigostobut avádagaid mielde. </p>
<p><em type="bold">Stohpu Lustageavahannavádat </em></p>
<p><em type="bold">Boaittobealeavádat </em></p>
<p xml:lang="smj"><em type="bold">Kulturavádat </em></p>
<p><em type="bold">Ávdinstohpu </em></p>
<p xml:lang="smn">Bárasgállá x</p>
<p xml:lang="smn">Sállevárri x</p>
<p xml:lang="est">Poastajohka x</p>
<p xml:lang="smn">Fáškoluoppal x</p>
<p xml:lang="smn">Gollehámman x</p>
<p xml:lang="est">Ravadasjávri x</p>
<p xml:lang="fin">Oahujohka x</p>
<p>Čáhppes-Máhte stohpu x</p>
<p>Ruvnnastohpu 600 mehtera álbmotmeahci olggobealde</p>
<p><em type="bold">Ávdin-láigostohpu </em></p>
<p xml:lang="smn">Fášku x</p>
<p xml:lang="est">Morganádjaga Kultala x</p>
<p xml:lang="smn"><em type="bold">Láigostohpu </em></p>
<p>Heargeguoika 67</p>
<p>Oahujoga ávdinstohpu lea Leammi álbmotmeahci boaittobealeavádagas álbmotmeahci nuorttageahčen Viibos-duoddarariid nuorttabealde. Govva Matti Mela.</p>
<p><em type="bold">Tabealla 9. </em>Leammi álbmotmeahci vánddardanjohtolagat. </p>
<p><em type="bold">Johtolat </em></p>
<p><em type="bold">Mátkki guhkkodat </em></p>
<p><em type="bold">Bálvalusat </em></p>
<p xml:lang="smj"><em type="bold">Bálgát </em></p>
<p>Leammi luonddubálggis 4,5 km - Dolastallanbáiki, luonddubálggesdávvalat</p>
<p>Jogagiellasa birrajohtolat 18 km - Njeallje dolastallanbáikki ja goahti</p>
<p>Njurggoluokta–Ravadasjávri 15 km - Guhtta dolastallanbáikki, Ravadasjávrri ávdinstohpu, Heargejávrri láigostohpu. Fanasruvttosáhtosteapmi Njurggoluovttas Ravadasjávrái ja ruovttoluotta</p>
<p xml:lang="smj">Ravadasjávri–Morganádjaga</p>
<p>Kultala–Gollehámman– Ravadasjávri 26,5 km - Dolastallan- ja tealttástallanbáikkit, ávdinstobut Ravadasjávrris, Morganádjaga Kultalas ja Gollehámmanis sihke láigostohpu Morganádjaga Kultalas. Morganádjaga Kultalas lea golleroggama historjjás muitaleaddji oahpistanbáiki. Fanasruvttosáhtosteapmi gaskkas Njurggoluokta– Ravadasjávri–Gollehámman</p>
<p>Sálleváribálggis (vuolgá</p>
<p>Riebanjogas Anár–Gihttelgeainnu guoras Sállevári gárddi guvlui; gárddi luhtte sáhttá máhccat seamma bálgá mielde) 12 km ovddos-maŋás - Vuolginsajis lea Sállevári historjjás muitaleaddji oahpistandávval. Sálleváris lea ávdinstohpu.</p>
<p><em type="bold">Leammiráigge sáhttá vuolgit meallut dahje suhkat Njurggoluovttas guovtte guvlui </em>Njurggoluokta–Gollehámman s. 20 km ovtta guvlui - Johtolat manná seamma saji go ruvttofanasjohtalusa johkafatnasat. </p>
<p>Njurggoluokta–Báđárjávri - Leammiráigge nuorttasdavás 70</p>
<p><em type="italic">Vánddardanjohtolagat </em></p>
<p>Leammi álbmotmeahci vuođđooasis leat merkejuvvon vánddardanjohtogat sullii 68 km (govva 6, tabealla 9). Meahcceoasis eai leat merkejuvvon johtolagat. Álbmotmeahci merkejuvvon johtolagat earret Sállevári bálgá vulget Njurggoluovtta gilis parkerensajis álbmotmeahci ráji alde. Sállevári bálggis vuolgá Anára–Gihttela geainnus (nr 955) Riebanjogas. 6.1.2 Ulbmilat</p>
<p>Meahciráđđehus lea dahkan 2006:s riikkadásis strategiija luondduturismma ja lustageavaheami ovddidan dihte. Strategiijas leat meroštallon luondduturismaguovllut ja vánddardeami ja luondduturismma dáfus eará guovddáš guovllut. Go om. meroštallan lea dahkkojuvvon, de seammás leat meroštallon guovllut, mat eai deattuhuvvo. Meroštallama vuođđun lea leamaš vuosttažettiin dálá ja vuorddehahtti bálvalusaid jearru. Guovloguorahallamis Leammi álbmotmeahccái gullevaš Leammileahki gehččojuvvui gullat Anára turismaguvlui, mii galgá fámolaččat ovddiduvvot. Eará oasi álbmotmeahcis fas lea jurdda guođđit meahccás guovlun, gosa eai leat jurddašuvvon ođđa investeremat.</p>
<p>Leammi álbmotmeahci lustageavaheami deháleamos ulbmilin lea stivret vánddardeami ja johtaleami ja bajásdoallat dáidda guoskevaš vejolašvuođaid nu, ahte gallestallit ožžot vásihit luonddu nugo ieža háliidit ja ahte luonddu-, duovdda- ja kulturárvvut seilot.</p>
<p>Álbmotmeahcci ovddiduvvo guovtteláhkai. Lustageavahanavádat (Leammileahki jed.) ovddiduvvo guovlun, mas hárjánmeahttunge vánddardeaddjái gávdnojit máŋggalágan bálvalusat, ovdamearkka dihte fanassáhtosteamit, merkejuvvon johtolagat oktan oahpistanrusttegiiguin, orustansajit ja stobut. Bálvalusaid fállet Meahciráđđehusa lassin fitnodatolbmot. Olbmos eai dárbbaš leat erenoamáš vánddardandáiddut ja -biergasat guvlui oahpásmuvvan dihte. Guvlui sáhttá oahpásmuvvat ovtta beaivvi áiggege. Dálá bálvalusaid kvalitehta buoriduvvo, ja ođđa investeremat dahkkojuvvojit dárbbu mielde, go gallestalliid lohku lassána.</p>
<p>Áibbas earálágan go ovdalis máinnašuvvon <span type="quote">”bálvalusaid guovlu”</span> lea viiddis meahccás boaittobealeavádat. Avádat dollojuvvo dakkárin ahte dat gáibida ollu vánddardeaddjis, ja dan sáhttá atnit juoba erenoamáš gáibideaddji meahccevánddardanguovlun. Dan dálá vátnalágan bálvalanrusttegat bajásdollojit oassin guovllu dološ meahcce- ja vánddardankultuvrras. Guvlui eai báljo dahkkojuvvo ođđa investeremat. Áibbas veadjemeahttumat dat eai goittot leat. Guovllus lea dán áigge hui vánis dálvevánddardeapmi. Dan sáhttá ovddidit nu, ahte merkejuvvojit dálvái ávdinstobuid gaskii čuoiganjohtolagat.</p>
<p>Ulbmilin lea buoridit easttahis beassama lihkadanlápmásiidda Leammileahkái.</p>
<p><em type="italic">Ulbmilat lustageavahanavádagas </em></p>
<p>Leammileahkái dahkkojuvvojit 7 300 gallestallama jagis. Dáin beaivegallestallamat leat sullii 2 700. Ferte ráhkkanišgoahtit dasa, ahte lohku lassána 11 000 gallestallamii jagi 2015 rádjai ja gaskamearálaš orrunáigi guovllus guhkku. Eanemus vurdet dálvegeavaheami lassánit dálá ovtta proseanttas 15 %:ii. Dát oaivvildivččii dan, ahte Leammileahkái dahkkojuvvošedje dálvvi áigge badjel 1 500 gallestallama, go dál dálvit gallestallangearddit leat vuollel 100. Riikkaidgaskasaš gallestalliid logu vurdet maiddái lassánit. Skuvlamánáid ossodaga lea jurdda bajidit uhccánaš. 71</p>
<p>Sállevári ovddeštuvvon gárdi ja gárdebirrasa divoduvvon gámppát leat dán áigge viehka uhccán anus. Gallestalliloguid eai leat mihtidan, muhto árvvu mielde leat 200 gallestallama jagis. Sállevári gámppát, main lea dollasadji, addet vejolašvuođa orodit moanaidge jándoriid guovllus maiddái dálvit. Gallestallilogut sáhttet lassánit hui sakka ja bistevaččat.</p>
<p>Sállevári rusttegat addet maiddái buori vejolašvuođa fállat dálvit stivrejuvvon mátkkálašbálvalusaid, mat vuođđuduvvet sámekultuvrii. Dát sáhttá gáibidit lágiduvvon sáhtostan- ja fuolahusbálvalusaid mohtorgielkkáin, dasgo gárdi lea guhkkin eret geainnus. Mánnábearrašat, boarrásat ja sierra sivaid dihte lihkadanlápmásat eai olle dál Sállevárrái. Nuba priváhtafitnodat dahje -fitnodagat galggašii/galggašedje bargagoahtit dán ášši ovdii.</p>
<p><em type="italic">Ulbmilat boaittobealeavádagas </em></p>
<p>Meahciráđđehusa ulbmilin ii leat lasihit gallestalliid logu álbmotmeahci boaittobealeavádagain. Vaikko Meahciráđđehus ii geahččal lasihit boaittobealeoasi vánddardeaddjiloguid, de ulbmilin ii leat maiddái geahpedit gallestalliid logu, jos dat juoga sivas lassánišgoađášii. Boaittobealeoasi ávdinstobuid geavahit dán áigge uhccán, ja nuba vaikko vánddardeaddjiid lohku lassánivččii máŋggageardásaččat, de ii dange maŋŋá livčče gárži. Ráddjehusaide ii leat dárbu maiddái luonddusuodjalanákkaid dihte.</p>
<p>Davvi-Lappi eanagoddelávvii (nannejuvvon stáhtaráđis 27.11.2007) (Čuovus 10) lea merkejuvvon olgodaddanjohtolatvárren Leammileahkái ja golleguvlui. Ná dán dikšun- ja geavahanplána vuođđoprinsihpat lustageavahanavádagaid sajádagas dorjot Davvi-Lappi eanagoddeláva vuođđoprinsihpaid lustageavaheami stivremis.</p>
<p type="listitem">Čoahkkáigeassu álbmotmeahci lustageavaheami ulbmiliin jagi 2015 rádjai:</p>
<p type="listitem">ferte ráhkkanišgoahtit dasa, ahte gallestallilogut lassánit mealgat lustageavahanavádagas</p>
<p type="listitem">olgoriikalaš gallestalliid ossodat lassána</p>
<p type="listitem">bálvalandássi buorrána lustageavahanavádaga váldoguovlluin</p>
<p type="listitem">bálvalandássi seailluhuvvo dálážin boaittobealeavádagas</p>
<p type="listitem">dálvevánddardeapmi ovddiduvvo</p>
<p type="listitem">Leammi luonddustobu rabasáiggit heivehuvvojit jearu mielde</p>
<p type="listitem">skuvlamánáid ossodat lasihuvvo</p>
<p type="listitem">buot doaimmas vuođđun leat bistevaš geavaheami prinsihpat. 6.1.3  Doaibmabijut</p>
<p>Dálá bálvalanrusttegat divoduvvojit ja bajásdollojit. Bálvalanrusttegiid dássi buoriduvvo mávssoleamos báikkiin ee. nu, ahte ceggejuvvojit lávut ja rággasat. Bálggis Gollehámmanis Morgan-Viibosii sáhttá rievdaduvvot merkejuvvon bálggisin, nu ahte dasa bohtet ráhpat, rovit, rággasat ja jogaidrasttildanrusttegat. Johtolagaid buorideapmi deattuhuvvo, amaset eatnamat gollat.</p>
<p>Meahciráđđehus fuolaha guovllu lustageavaheami stobuid, rusttegiid ja johtolagaid. Stobuid bajásdoallan ja muorra- ja bázahusfuolahus mearkkašit ollu guovllu lustageavaheapmái birasváikkuhusaid dáfus. Jos lustageavaheami rusttegat ja johtolagat eai dollojuvvošii ortnegis dahje muorra- ja bázahusfuolahusas ii beroštuvvošii, de dát vuhttošii dalán guovllu luonddudilálašvuođas ja birrasa čorgatvuođas ja hávskivuođas. Stobuid ja árbevierrovisttiid fuolahusas ja divodeamis giddejuvvo fuopmášupmi kulturárbbi seailluheapmái. 72</p>
<p>Leammi álbmotmeahcis oažžu johtalit juohkeolbmovuoigatvuođain iešráđálaččat. Goittotge Ravadasgoržži ráddjenavádagas oažžu johtalit dušše merkejuvvon bálgáid mielde. Meahciráđđehusa stobuid geavaheapmi ii gula juohkeolbmovuoigatvuođaide, muhto daid geavahannjuolggadusaid birra Meahciráđđehus oažžu sierra mearridit.</p>
<p>Gohttet oažžu oppa álbmotmeahcis, earret Leammi gáddeguovlluid ja ráddjenavádaga. Leammi siste oažžu gohttet dušše gohttema várás oaivvilduvvon orustansajiin. Lustageavahan- ja kulturavádagain oažžu dolastallat dušše dolastallama várás oaivvilduvvon báikkiin. Boaittobealeavádagas oažžu dolastallat, go dolastaladettiin geavaha goike ovssiid, rissiid ja guddožiid, mat leat das báikki alde, ii goittot vuollel kilomehterbeali duohken fuolahuvvon dolastallanbáikkis.</p>
<p>Oahpistuvvon čuoiganvánddardemiid fuolahussii mohtorgielkkáin sáhttá mieđihit lobiid almmolašávkkálaš doaibmiide, ee. oahppalágádusaide, searvegottiide ja speidáriidda. Maiddái luondduturismafitnodagaide dákkár fuolahuslobiid sáhttá mieđihit (gč. dárkileappot logu 6.3.3 Doaibmabijut).</p>
<p>Beanavuodjin lea gildojuvvon Leammi álbmotmeahcis. Ággan gildui lea boazodoalu ja sámekultuvrra dorvvasteapmi. Riidet ja sihkkelastit oažžu dálá merkejuvvon johtolagaid mielde (govva 6). 6.1.4 Čuovvun</p>
<p>Meahciráđđehus čuovvu Leammi álbmotmeahci lustageavaheami ovdáneami Davvi-Lappi luondduriggodatplánas ja Meahciráđđehusa biras- ja kvalitehtavuogádagas sohppojuvvon mihtidanvugiiguin. Dáin álbmotmeahccái heivvolaš mihtidanvuogit leat boaldinmuora golahus, bázahusmearit ja gallestallilogut. Áššehasmáhcahat čoggojuvvo dađistaga Davvi-Sámi luondduguovddážis ja maiddái Leammi luonddustobus, mii lea geasi áigge rabas. Gallestallidutkamuša geahččalit dahkat 5–10 jagi gaskkaid. <em type="bold">6.2 Luondooahpisteapmi ja oahpahus </em>6.2.1 Dálá dilli </p>
<p>Anára girkosiidii 1998:s gárvvásmuvvan Davvi-Sámi luondduguovddáš ja Sámemusea Siida doaibmá Leammi álbmotmeahci birrajagáš oahpistanguovddážin. Njurggoluktii lea 1994:s huksejuvvon Leammi luonddustohpu, mii oahpista guovllus johtaleaddjiid geasi áigge. Boares ruŋgoplána ulbmilat leat dákko erenoamáš bures lihkostuvvan. Leammi álbmotmeahcci sámiid ruovttuguovllu álbmotmeahccin buktojuvvo čielgasit ja lunddolaččat ovdan Siiddas, gos olbmot sáhttet oahpásmuvvat sámekultuvrra historjái ja otnábeaivái ja olbmo vuogáiduvvamii davvimáilmmi dilálašvuođaide. Leammi oahpistanbálvalusat leat doarvái. Máŋggabealat dieđut luonddu birra leat fidnemis.</p>
<p>Álbmotmeahci vuođđoosiin leat merkejuvvon geassejohtolagat Leammileagis, golleguovllus ja Sálleváris oktiibuot sullii 60 km. Álbmotmeahci vuođđoosiin leat guovddáš báikkiin olgooahpistanrusttegat (tabealla 10). Dávvaliid báiki ja fáddásuorggit spiehkastit muhtun muddui das, mii boares ruŋgoplánas (Meahciráđđehus 1988, s. 10) plánejuvvui, muhto oppalaččat geahčadettiin boares plána árvalusat leat ollašuhtton. Eret leat vuosttažettiin guđđojuvvon dakkár 73dávvalat, mat livčče oahpistan vánddardeaddjiid njuolgga álbmotmeahci boaittobealeoassái báikkiin, gokko eai leat merkejuvvon bálgát.</p>
<p>Álbmotmeahci ávdin- ja láigostobuin leat dasa lassin stohpogirjjit, main gávdnojit dieđut luonddus ja dan geavaheamis sihke ortnetnjuolggadus ja eará rávvagat vánddardeaddjiide. Luondooahpisteami dálá dilli heive bures álbmotmeahccái eaige leat rievdadandárbbut earret beiven- ja bajásdoallandárbbuid.</p>
<p>Leammi álbmotmeahci birra lea almmustuhtton A3-máhcastatgihppagaš suoma-, sáme-, eaŋgals- ja duiskkagillii. Leammi luonddubálgá oahpistanrusttegat leat suoma- ja eaŋgalsgillii. Dasa lassin gávdnojit gihppagat, main teaksta lea sáme-, ruoŧa- ja duiskkagillii. Meahciráđđehusa luontoon.fi -siidduin gávdnojit dieđut Leammi álbmotmeahcis ja dan čuozáhagain. Ovdalis máinnašuvvon siiddut gávdnojit suomagiela lassin maiddái sáme-, eaŋgals- ja ruoŧagillii.</p>
<p>Meahciráđđehusa meroštallan luonddusuodjalanguovlluid dikšunprinsihpaid mielde álbmotmeahci oktan dehálaš ulbmilin suodjaleami maŋŋá lea bálvalit birasbajásgeassima, oahpahusa ja oppalaš luonddudovdamuša nu, ahte dat fállá báikki ja vejolašvuođaid iešráđálaš ja stivrejuvvon luonddudárkomii (Meahciráđđehus 2007).</p>
<p>Leammi álbmotmeahcci sáhttá fállat buriid vejolašvuođaid luonddu ja báikkálaškultuvrra eavttuiguin dáhpáhuvvi oahpahussii ja biras- ja kulturbajásgeassimii, ovdamearkka dihte meahcceoahpisteaddjiskuvlemii. Davvi-Sámi luondduguovddáš Siida lea luondooahpisteami dáfus guovddáš báiki.</p>
<p>Boares ruŋgoplánas árvaluvvo ahte ”Álbmotmeahcis várrejuvvo dilálašvuohta luondoleairraid ja tealttástallamii vuođđuduvvi leairaskuvllaid doallamii. Dákkár joavkkuid várás čujuhuvvo sierra ráfálaš tealttástallanbáiki Njurggoluovtta lahkosiin.” Dát árvalus lea ollašuvvan, vaikko vel dainna earuin ahte Njurggoluovtta lahkosiin ii lean dárbu čujuhit sierra tealttástallanbáikki joavkkuide. Álbmotmeahccái dahkkojuvvon luondoleairrat, leairaskuvllat, rihppaskuvlaleairrat, speidárleairrat ja meahcceoahpisteaddjigurssat leat dábálaččat vánddardeamit, goas ii orrojuvvo máŋga ija seamma sajis, ja nuba sierra lobiide ii leat leamaš dárbu. Nuppe dáfus ovdamearkka dihte Anára vuolledási 5. luohkkái lea juo šaddan vierrun doallat juohke čavčča vahku guhkkosaš leairaskuvlla Sállevári bálgosa gámppás Áideváris.</p>
<p><em type="bold">Tabealla 10. </em>Leammi álbmotmeahci olgooahpistandávvalat. </p>
<p><em type="bold">Oahpistandávvalat Sturrodat </em></p>
<p><em type="bold">Fáddá </em></p>
<p>Leammi luonddustohpu 4xA0</p>
<p>Álbmotmeahci kárta, njuolggadusat, bálgát</p>
<p>Leammi luonddustohpu 2xA0</p>
<p>Njurggoluovtta gili kárta ja bálvalusat</p>
<p>Njurggoluokta, álbmotmeahci parkeren- sadji, mas vulget álbmotmeahci bálgát 4xA0</p>
<p>Álbmotmeahci kárta, njuolggadusat, bálgát</p>
<p>Njurggoluovtta luonddubálggis 13xA2</p>
<p>Luonddubálgá čuozáhatoahpistanrusttegat</p>
<p>Riebanjohka, Sállevári bálgáid vuolginsadji 4xA0</p>
<p>Álbmotmeahci kárta, njuolggadusat, Davvi-Lappi</p>
<p>Riebanjohka, Sállevári bálgáid vuolginsadji 6xA0</p>
<p>Sállevári gárddi historjá</p>
<p>Sállevári gárdi 1xA1</p>
<p xml:lang="smj">Kártasárgun gárdeguovllu birra</p>
<p>Ravadasjávrri ávdinstohpu 2xA0</p>
<p>Johkaleagi johtolatkárta ja Ravadasa čuozáhat- oahpistanrusttet</p>
<p xml:lang="vep">Ravadasgorži, gorži 3xA2</p>
<p xml:lang="smj">Ráddjenoasi <span type="quote">”Biso bálgá alde”</span> -oahpistanrusttegat</p>
<p>Gollehámman 2xA0</p>
<p>Johkaleagi johtolatkárta ja Gollehámmana čuozáhatoahpistanrusttet</p>
<p xml:lang="smj">Morganája 4xA0</p>
<p>Johkaleagi johtolatkárta ja golleroggama historjá 74</p>
<p>Sállevári ovddeštuvvon gárdi lea kulturhistorjjálaččat divrras ja vuogas biras luondo- ja kulturbajásgeassimii. Meahciráđđehusa oahpistanstohpu Sálleváris sáhtášii doaibmat leairaskuvllaid oahpahuslatnjan. Sállevári earáge gámppáid sáhtášii geavahit omd. leairaskuvladárbbuide. Gárdebiras ii leat goittot olus geavahuvvon oahpahusas.</p>
<p>Earret eará dikšun- ja geavahanplána vuođđun dahkkojuvvon guovllu luonddu ja geavaheami vuođđočielggadusat, mat leat almmustuhtton girjin (Kajala 2004), leat anolaš oahpahusmateriálat. 6.2.2 Ulbmilat</p>
<p>Leammi álbmotmeahci luondooahpisteami ulbmilin lea doarjut álbmotmeahci vuođđudanulbmila ollašuvvama nu, ahte gallestallit láidestuvvojit dakkár lustageavaheapmái, mii gudnejahttá guovllu luonddu ja historjjá ja váldá vuhtii guovllu árbevirolaš geavahanhámiid.</p>
<p>Álbmotmeahci oahpahusgeavaheapmi ovddiduvvo ovttas lahkosiid skuvllaiguin ja oahpahussuorggi eará ámmátdoaibmiiguin. Ulbmilin lea láhčit rámaid ja doaibmavejolašvuođaid máŋggabealat luondo- ja kulturbajásgeassimii. Sámiid ja eará báikkálaš olbmuid árbevirolaš dieđut galggašedje geavahuvvot raddálagaid dutkandieđuiguin. Oahpahus lea boahtteáiggisge oaivvilduvvon vuosttažettiin nuoraide ja mánáide.</p>
<p>Jos oahpisteapmi plánejuvvo aktiivvalaš anus leahkki golleguvlui, de dalle bargojuvvo ovttas golleroggiiguin. Sállevári ovddeštuvvon gárddi geahččalit geavahit boahtteáiggis eanet oahpahussii. Galggašii leat oktavuođas oahpahusjoavkkuide, ovdalgo dat vulget álbmotmeahccái. Livččii buorre ahte dat fitnet vuos álbmotmeahci oahpistanbáikkiin, juogo Davvi-Sámi luondduguovddážis Siiddas dahje Leammi luonddustobus. Dálveturisma ja -vánddardeapmi leat lassánan, ja nuba lea jurdda guhkidit Leammi luonddustobu rabasáiggiid. 6.2.3 Doaibmabijut</p>
<p>Davvi-Sámi luondduguovddáš Siida doaibmá Leammi álbmotmeahci oahpistandoaimma guovddážin birra jagi. Leammi luonddustohpu oahpista guovllu gallestalliid geasi áigge. Maiddái Meahciráđđehusa eará luondduguovddážat ja -stobut ja Meahciráđđehusa interneahttasiiddut (luontoon.fi) addet dieđuid guovllu luonddus, geavaheamis ja lustageavahanvejolašvuođain. Leammi álbmotmeahcci lea guovdu viiddis sámiid ruovttuguovllu ja das boahtti mihtilmasvuođat váldojuvvojit boahtteáiggisge bures vuhtii álbmotmeahci dikšumis ja oahpistandoaimmas.</p>
<p>Guovllu meahcceoahpistanrusttegat, čálalaš dieđihanmateriála ja interneahttasiiddut dollojuvvojit áiggi dásis ja ortnegis. Oahpisteapmi čohkkejuvvo vuosttažettiin álbmotmeahci lustageavahanavádagaide. Ođđa oahpistandávvaliid sáhttá bidjat dakkár báikkiide, main álbmotmeahci gallestalliin orrot leamen váilevaš dieđut álbmotmeahci njuolggadusain. Dákkár báikkit sáhtášedje leat ovdamearkka dihte Lismmá gilli ja Áŋŋel.</p>
<p>Vánddardanleairrat leat oassi álbmotmeahci normála doaimmas. Ii dárbbaš leat sierra lohpi, jos leaira lágiduvvo juohkeolbmovuoigatvuođaid olis. Meahciráđđehus dieđiha goittot viššaleappot go ovdal ee. interneahta bokte ahte álbmotmeahci oahpistanbáikkiid sáhttá geavahit oahpahusa dárbbuide ja ávžžuha oahpahusleairalaččaid ja eará stuorra joavkkuid finadit vuos álbmotmeahci juoga oahpistanbáikkis, ovdalgo vulget meahccái. 75</p>
<p>Álbmotmeahccái guoskevaš dálá materiálaid geahččalit doallat áiggi dásis luondobajásgeassima ja -oahpahusa dárbbuide. Jos luondooahpahusa oktavuođas lea jurdda váldit čájánasaid, de das galgá sierra soahpat Meahciráđđehusa luonddubálvalusaiguin. 6.2.4 Čuovvun</p>
<p>Meahciráđđehus čuovvu álbmotmeahci luondooahpahusa ollašuvvama Davvi-Lappi luondduriggodatplána ja Meahciráđđehusa biras- ja kvalitehtavuogádaga čuovvuma oassin. Máinnašuvvon vuogádaga olis Anára gieldda siste čuvvojuvvojit ođđa oahpistandávvaliid ja čuozáhatoahpistanrusttegiid mearri, daidda geavahuvvon jahkásaš bargomearri (olmmošbargojagit) ja ruhtamearri, jahkásaš áššehasoktavuođaid mearri guđege áššehasbálvalanbáikkis ja áššehasaid duhtavašvuohta: buori ja heajos máhcahaga mearit. Áššehasmáhcahat čoggojuvvo dađistaga Davvi-Sámi luondduguovddážis ja maiddái Leammi luonddustobus, mii lea geasi áigge rabas. Gallestallidutkamušaid geahččalit dahkat 5–10 jagi gaskkaid. <em type="bold">6.3 Luondduturisma ja turismii guoskevaš eará fitnodatdoaibma </em>6.3.1 Dálá dilli </p>
<p>Stáhtaráđđi dohkkehii 2003:s ng. VILMAT-prográmma, man ulbmilin lea láhčit barggu ja birgenlági luondduturismma lasiheami bokte. Prográmmas deattuhuvvo maiddái luonddusuodjalanguovlluid, erenoamážit álbmotmehciid mearkkašupmi luondduturismma geasuhusdahkkin. Dát guoská erenoamážit Lappii, gos turisma mearkkaša juo dál guovllu ekonomiijai ja barggolašvuhtii eanet go eará sajis Suomas. Moanain dutkamušain luondu lea gávnnahuvvon turismma deháleamos geasuhusdahkkin. Lappi Lihttu dagai 2004:s ng. Lappi turismma strategiija, mii galggai sakka lasihit turismma. Turisma galggai lassánit vuosttažettiin olgoriikalaččaid logu lassáneami dihte. Strategiija deattuha turismaguovddážiid mearkkašumi turismma geasuhusdahkkin. Meahciráđđehusa iežas eanageavahanplánain (Davvi-Lappi luondduriggodatplána LVS) maiddái deattuhuvvojit turismma váldoguovllut. Lappis dat leat eanaš turismaguovddážiid birrasat, mat dorjot guovddážiid.</p>
<p>Leammi álbmotmeahcis Leammileahki gullá Meahciráđđehusa luondduturismma váldoguovlluide, ja Leammileahki lea fas oassin viidáset Anára guovloollisvuođas. Guovloollisvuođain oaivvildit Meahciráđđehusa luonddubálvalusaid hálddašan- ja dikšunválddi vuollásaš guovlluin, čuozáhagain ja bálvalusain čohkiideaddji doaibmaollisvuođa. Dákkár ollisvuođa lusta- ja luondduturismageavaheami gánnáha plánet ja ovddidit oktasaš vuođu alde ja oktasaš ulbmiliiguin. Turismma váldoguovllut leat dat guovloollisvuođat, mat geasuhit dál dahje jagi 2015 rádjai eanemus suopmelaš ja olgoriikalaš luondduturisttaid. (Čuovus 12)</p>
<p>Leammi álbmotmeahcis lea muhtun muddui turismafitnodagaid oahpistandoaibma. Leammi guovllu fitnodagat lágidit sierralágan prográmmabálvalusaid álbmotmeahcis, ee. gollerogganprográmmaid ja lustavuojašemiid fatnasiin johkaráigge ja jeavddalaš ruvttofanassáhtostemiid. 766.3.2 Ulbmilat</p>
<p>Turismadoaibma álbmotmeahcis galgá leat smávis ja dat galgá dáhpáhuvvat stivrejuvvon vuogi mielde. Meahciráđđehusa ulbmilin lea ahte vejolašvuođat bargat sámekultuvrrain dorvvastuvvojit ja boazodoallolágas ásahuvvon geatnegahttimat ollašuhttojit (Meahciráđđehusláhka 1378/2004).</p>
<p>Luondduturisma ovddiduvvo ovttasráđiid guovllu fitnodagaiguin. Meahciráđđehus geahččala dahkat ovttasbargosoahpamušaid buot fitnodagaiguin, mat doibmet álbmotmeahcis. Bálvalanrusttegiid geavaheapmái galgá leat lohpi dahje soahpamuš, go fitnodatdoaibma manná badjel dábálaš juohkeolbmogeavaheami. Soahpamušat dahkkojuvvojit Meahciráđđehusa bistevaš luondduturismma prinsihpaid mielde.</p>
<p>Davvi-Lappi eanagoddeláva ulbmiliin daddjojuvvo ahte guovlu ovddiduvvo álbmotmeahccái, Leammái ja kulturárbái dorjejeaddji turismačuozáhahkan (gč. lohku 3.2.1 Lávvaplánen).</p>
<p type="listitem">Čoahkkáigeassu álbmotmeahci luondduturismma ulbmiliin jagi 2105 rádjai:</p>
<p type="listitem">ovttasbarggu lasiheapmi guovllu luondduturismafitnodagaiguin</p>
<p type="listitem">buot turismma prográmmabálvalusat ovttasbargosoahpamuša ollái</p>
<p type="listitem">turismma riikkadási geasuhusčuozáhat</p>
<p type="listitem">johtolagat dollojuvvojit buori ortnegis ja dorvvolažžan</p>
<p type="listitem">bálvalandási lasiheapmi luondduturismma váldoguovlluin</p>
<p type="listitem">galgá ráhkkanit gallestalliloguid lassáneapmái</p>
<p type="listitem">dálvegeavaheami lassáneapmi</p>
<p type="listitem">buot doaimmain vuođđun leat bistevaš geavaheami prinsihpat</p>
<p type="listitem">stobuid ja árbevierrovisttiid geavaheami beavttálmahttin. 6.3.3  Doaibmabijut</p>
<p>Luondduturismma ovddideamis dahkkojuvvo dárbbu mielde sierra bistevaš luondduturismma plána, mas dárkkálmuhttojit ulbmilat ja meroštallojit doaibmabijut ja čuovvun.</p>
<p>Prográmmabálvalusfitnodagat sáhttet geavahit ávdinstobuid orustansadjin omd. boradeapmái dahje dolastallamii dainna eavttuin ahte dain lea dasa Meahciráđđehusa lohpi dahje soahpamuš. Fitnodatdoaimmas ávdinstobuid ii sáhte geavahit idjadeapmái. Fitnodatdoaibma ii govčča eret dábálaš vánddardeaddji juohkeolbmovuoigatvuođa stobuid geavaheapmái. Jos geavaha bálvalanrusttegiid fitnodatdoibmii, de dasa galgá leat álo sierra lohpi dahje soahpamuš. Fitnodagas berrojuvvo suodjalanguovllu fállan bálvalusain (omd. gámppát, fuolahuvvon dolastallanbáikkit, bázahusfuolahus) iešgoasttidanhaddái vuođđuduvvi máksu.</p>
<p>Meahciráđđehus geahččala eakti vuorrováikkuhuslaš ovttasbargui guovllu luondduturismafitnodagaiguin. Ovttasbarggu guovddáš prinsihpat bohtet ovdan ovttasbargosoahpamušain. Dákkár soahpamušaid Meahciráđđehus geahččala dahkat buot fitnodagaiguin, mat doibmet álbmotmeahcis. Fitnodatolmmoš oažžu ee. márkanastinávkki, nuvttá skuvlema, guvlui guoskevaš čielggadusaid, luonddudieđuid ja láidesteami birasáššiide. Fitnodaga raporttaid bokte fidnejuvvojit dieđut áššehasaid dárbbuin ja vuordámušain. Meahciráđđehus čoaggá maiddái ieš áššehasdieđuid ja čuovvu luondduturismma birasváikkuhusaid guovllus. 77</p>
<p>Meahciráđđehus sáhttá hukset dárbbu mielde ođđa várrenčuozáhagaid (eanemustá 3) – omd. lávuid dahje gámppáid – lustageavahanavádahkii Leammileahkái. Meahciráđđehus sáhttá maiddái fállat luondduturismafitnodagaid atnui kulturčuozáhagaid visttiid (omd. Gáppe-Jon báiki ja Sállevári gárdi).</p>
<p>Lagasgiliid ássit, geain lea mohtorgielkálohpi luondduin ávkkástallamii ja geat doibmet guovllus turismafitnodatbargin, sáhttet oažžut Meahciráđđehusas lobi dahje soahpat Meahciráđđehusain vánddardeaddjiid/biergasiid fievrrideamis mohtorgielkkáin lustageavahanavádaga ávdin-, várren- dahje láigostobuide. Vejolašvuođaid mielde fievrridemiide galgá geavahit dálá fuolahusjohtolagaid. Áššehasaid sáhtosteamit Riebanjogas ja Njurggoluovttas Sállevárrái leat maiddái vejolaččat. Lobiide dahje soahpamušaide merkejuvvo fitnodatolbmuid geatnegasvuohta leat oktavuođas bálgosiin (guhkit johtolagat). Lobit eai mieđihuvvo 15.2. maŋŋá áitatvuloš boralottiid beassesajiid lahkosiidda.</p>
<p>Lagasgiliid ássit, geain lea mohtorgielkálohpi luondduin ávkkástallamii ja geat doibmet guovllus turismafitnodatbargin, sáhttet oažžut Meahciráđđehusas lobi dahje soahpat Meahciráđđehusain das, ahte sii ožžot mohtorgielkkáin fuolahit oahpistuvvon čuoiganvánddardemiid ja boazosafáraid. Maiddái dáidda guoskevaš gohttemii, mii manná badjel juohkeolbmovuoigatvuođaid, sáhttá mieđihit lobiid dahje dahkat soahpamušaid guđege áigodaga várás sierra oppa álbmotmeahccái, ii goittot ráddjenoassái. Maiddái earáide, geat lágidit ovttaskas oahpistuvvon dálvevánddardemiid, sáhttá mieđihit lobiid mohtorgielkkáin dáhpáhuvvi fuolahussii. Lobiide dahje soahpamušaide merkejuvvo fitnodatolbmuid geatnegasvuohta leat oktavuođas bálgosiin (guhkit johtolagat). Lobit eai goittot mieđihuvvo 15.2. maŋŋá áitatvuloš boralottiid beassesajiid lahkosiidda.</p>
<p>Mohtorfatnasiid geavaheamis gávppálaš diŋgonfanas- ja ruvttofanassáhtostemiid várás Meahciráđđehus sáhttá dahkat soahpamušaid guovllus doaibmi turismafitnodagaiguin. Beanavuodjinfitnodahkii eai mieđihuvvo lobit álbmotmeahccái. 6.3.4 Čuovvun</p>
<p>Luondduturismafitnodagat, bálgosat ja Meahciráđđehus čuvvot dađistaga luondduturismma dili oktavuođadoallamiiguin.</p>
<p>Álbmotmehccái guoskevaš soahpamušat vurkejuvvojit Meahciráđđehusa diehtovuogádahkii. Dálá soahpamušaiguin sáhttá čuovvut guovllus dáhpáhuvvi nuppástusaid. Turismafitnodagain ja áššehasain fidnejuvvon máhcahat adnojuvvo ávkin guovllu doaimma plánemis.</p>
<p>Luonddu lustageavaheami ja luondduturismma váikkuhusaid čuvvot dálá rávvagiid mielde. Rávvagat ja mihtidanvuogit vuođđuduvvet LAC-guorahallanvuohkái (Limits of Acceptable Change – dohkálaš nuppástusa rájit). Dán guorahallanvuogi vuođđun leat luondduturismma oppalaš prinsihpat, maid ollašuvvan mihtiduvvo oktasaččat sohppojuvvon mihttáriiguin ja mihtidanvugiiguin.</p>
<p>Oppalaš prinsihpat leat gávcci: 1) luondduárvvut seilot ja doaibma ovddida luonddusuodjaleami 2) birrasii čuohcá nu uhccán go vejolaš olggobeale deaddu 3) áššehasat dovdagohtet ja atnigohtet eanet árvvus luonddu ja kultuvrra 4) áššehasaid vejolašvuođat návddašit luonddus buorránit 5) áššehasaid vuoiŋŋalaš ja rumašlaš buorredilli buorránit 786) doaimmat váikkuhit bures báikkálaš ekonomiijai ja barggolašvuhtii 7) luondduturismma birra dieđihuvvo ja dat márkanasto bures ja vásttolaččat 8) doaibma plánejuvvo ovttasráđiid. <em type="bold">6.4 Bálvalanrusttegiid fuolahus </em>6.4.1 Dálá dilli </p>
<p>Álbmotmeahci ávdin- ja láigostobuid ja dolastallan- ja gohttenbáikkiid boaldinmuorra- ja bázahusfuolahusas fuolaha Meahciráđđehus. Doaimma lea stivremin Meahciráđđehusa biras- ja kvalitehtavuogádat ja huksema ja hukseheami prinsihpat. Stobuid oktavuođas leat seahkalasbázahuslihtit, ekobáikkit oktan sirrenlihtiiguin ja čorges olgohivssegat. Seahkalasbázahusat ja hivssetbázahusat fievrriduvvojit eret meahcis dálvit muorrafuolahusa máhccanguorbmin.</p>
<p>Leammi virgedállu doaibmá álbmotmeahci fuolahusa doarjjabáikin. Álbmotmeahci fuolahusa, goziheami ja šlájaidčuovvuma várás oaivvilduvvon eará visttit leat Goahteádjagis, Fáškojávrris, Čuovžajávrris, Náskanjogas ja dasa lassin lea vel ng. Buškku áiti (govva 6) Buškkujárbasašávžži njálmmis. Álbmotmeahci fuolahusa ja goziheami várás oaivvilduvvon visttit dollojuvvojit ortnegis dáid doaimmaid várás. 6.4.2 Ulbmilat ja doaibmabijut</p>
<p>Fuolahusa deháleamos ulbmilin lea dikšut álbmotmeahci nu, ahte luonddusuodjalanulbmilat ollašuvvet. Nubbin dehálaš ulbmilin lea bajásdoallat vánddardanvejolašvuođaid guovllus ja fuolahit, divodit ja hukset bálvalanrusttegiid bistevaš geavaheami prinsihpaid mielde. Bálvalanrusttegiid fuolahusas geahččalit gáržžidit dasa dárbbašlaš meahccejohtalusa nu ollu go vejolaš vuogáiduvvan fuolahusvuojáhagaide. Bálvalanrusttegiid ođasmahtedettiin geahččalit guhkesáigásaš čovdosiidda, omd. johtolagaid ala galggašedje geađgerusttegat.</p>
<p><em type="italic">Boaldinmuorra- ja huksenmuorrafuolahus </em></p>
<p>Nugo logus 15 Muoradaga geavaheapmi daddjojuvvo, de álbmotmeahci orustansajiin dárbbašlaš boaldinmuorra doaimmahuvvo dábálaččat guovllu olggobealde ja dolastallanbáikkiin dárbbašlaš boaldin- ja huksenmuorra buktojuvvo boahtteáiggis álbmotmeahci olggobealde. Bálgosa gámppáin dárbbašlaš boaldinmuora Meahciráđđehus sáhttá luohpadit gámppáid lahkosiin.</p>
<p>Boaldinmuora lassin álbmotmeahci stobuin geavahuvvo gássa vuoššama várás. Gása geavaheapmi geahpeda boaldinmuorradárbbu, luoitimiid ja goluid.</p>
<p>Álbmotmeahci boaldinmuorrafuolahus plánejuvvo dárkileappot muorrafuolahusplána oassin (gč. lohku 16 Doaibmabidjoplánat). 79</p>
<p><em type="italic">Bázahusfuolahus </em></p>
<p>Bázahusfuolahusa ja stobuid geavaheami birra gávdnojit dieđut stohpogirjjiin, mat dollojuvvojit áiggi dásis. Ulbmilin lea geahpedit bázahusaid čoggoma beaktilis dieđiheami bokte, muhto nuppe dáfus fas gieđahallojit čoggon bázahusat áššáigullevaš vuogi mielde. Seahkalasbázahusaid čoaggima geahččalit boahtteáiggis geahpedit nu, ahte láidestuvvojit vánddardeaddjit ludnekeahtes vánddardeapmái. Dát oaivvilda dan, ahte vánddardeaddjit ieža geahpedit bázahusaid čoggoma ja buktet bázahusaid eret meahcis álbmotmeahci vuolginsajiid ruskasirrenbáikkiide.</p>
<p>Seahkalasbázahusat doaimmahuvvojit gielddalaš čohkkejuvvon bázahusaidčoagginbáikái. Hivssetbázahusat fievrriduvvojit eret álbmotmeahcis áššáigullevaš joatkkagieđahallamii.</p>
<p>Fuolahusdoaimmaid geahččalit dahkat nu, ahte dat čuozášedje nu uhccán go vejolaš lundui ja guovllu geavaheaddjiide. Fuolahusjohtalus guovllus dáhpáhuvvá eanaš giđđadálvve, goas sáhttá johtalit mohtorgielkkáin. Geasi áigge meahccefievrruid geavahit nu uhccán go vejolaš.</p>
<p>Rádjegozáhusas leat álbmotmeahcis 2007:s guokte gozihanstobu, maid dat ieš geavaha ja fuolaha. Meahciráđđehusas lea bures doaibmi ovttasbargu rádjeguovllu gámppaid vurrolas geavaheamis goziheami oktavuođas ja Meahciráđđehus geahččala boahtteáiggisge soahpat rádjegozáhusain ovttasbarggus. 6.4.3 Čuovvun</p>
<p>Problemabázahusain dollojuvvo girji biras- ja kvalitehtavuogádaga ávžžuhusaid mielde. Fuolahusfievrridemiin ja johtaleamis bohciideaddji čitnadioksiidaluoitimat čuvvojuvvojit, ja maiddái bázahusfuolahus oppalaččat čuvvojuvvo ja dán fuolahusas dahkkojuvvojit jahkásaččat statistihkat. Boaldinmuora ja gása golaheami ja bázahusmeriid čoggon čuvvojuvvo dálá vuogi mielde. 80 <em type="bold">7 Dutkan 7.1 Dálá dilli </em></p>
<p>Leat valjis dutkamušat Leammi álbmotmeahci sulastahtti viidáset guovlluid birra. Ná leat goittot fidnejuvvon dušše viehka oppalaš dieđut. Dan sadjái álbmotmeahci dahje dan osiid leat gitta dáid maŋimuš jagiid rádjai dutkan viehka uhccán. Guovllus dássážii dahkkojuvvon sierra surggiid dutkandoaibma lea ovdanbukton guovllu luonddu ja geavaheami vuođđočielggadusas (Kajala 2004).</p>
<p>Boares ruŋgoplánas gávnnahuvvo (Meahciráđđehus 1988, s. 31) ahte</p>
<p>Meahciráđđehus oassálastá sierra vugiiguin daid dutkansurggiid gieđahalli dutkandoaimmaide, mat lasihit vuođđodieđuid álbmotmeahcis dahje lasihit dárbbašlaš dieđuid álbmotmeahci dikšuma birra. Luonddu gollama lea jurdda čuovvugoahtit farggamustá. Meahciráđđehus mieđiha dutkanlobiid álbmotmeahccái. Ásahusa 932/1981 2 §:a 13 čuoggás máinnašuvvon dutkandoaimmaide, mat leat vealtameahttumat telegráfa-, telefon- dahje radiodoaimma dahje geologalaš dutkama ja málbmaohcama várás, galgá leat birasministeriija lohpi. Álbmotmeahcis dahkkojuvvon ja dahkanvuloš dutkamušaid birra dollojuvvo registtar, mii lea áiggi dásis.</p>
<p>Dát doaibmalinnját leat ain dálge buorre vuođđu ođđa plána doaibmabidjoplánemii. Luonddu gollama čuovvun lea gieđahallon dán plána logus 5.1 Luonddusuodjaleapmi ja -dikšun. <em type="bold">7.2 Ulbmilat </em></p>
<p>Ulbmilin lea ovddidit guovllu vuođđudanulbmila ollašuvvama ja luonddusuodjalanlága mielde doarjut guovllu dutkangeavaheami Meahciráđđehusa dutkanstrategiija mielde. Meahciráđđehus geahččala doarjut iežas hálddašan guovlluid kulturárbbi dutkama. <em type="bold">7.3 Doaibmabijut </em></p>
<p>Meahciráđđehus oassálastá dutkamušaide, main čielggadit ja čuvvot guovllu ealliid ja šattuid ja daid lassáneami ja vuogáiduvvama davviguovlluid birasdilálašvuođaide sihke luonddudili ja dan rievdama.</p>
<p>Meahciráđđehus oassálastá dutkamušaide ja doarju dutkamušaid, main čielggadit sámiid ja guovllu eará olbmuid luonddudovdamuša. Sámi kulturárbbi dutkan dahkkojuvvo ovttasráđiid sámemusea Siiddain ja vejolaččat maiddái Giellagas-instituhtain.</p>
<p>Meahciráđđehus mieđiha dutkanlobiid ja daidda guoskevaš meahccejohtaluslobiid dušše hui bures ákkastallon bargguid bargamii meahcis báikki alde. Luonddudillái váikkuheaddji buot dutkamušaid dahkamii meahcis ja dutkanmateriála čoaggimii galgá leat čálalaš dutkanplána, mas bohtet ovdan ee. dutkamuša áigedávval ja ulbmilat, dutkančuozáhagat ja čoagginvuloš materiála sihke guorahallan dutkamuša birasváikkuhusain. Ohccin galgá leat dutkanlágádus dahje ohcamuššii galgá laktojuvvot dutkansuorggi ovddasteaddji dutkanlágádusa dahje allaoahpahaga cealkámuš fitnu dieđalaš ákkain. 81</p>
<p>Lapin Kullankaivajain Liitto lea álggahan geassit 2006 Leammi guovllu mašiidnaroggama ovttasdárkoma. Dán dárkomis roggandoaimma váikkuhusat čázádagaide čuvvojuvvojit 12 sierra sajis čáhcečájánasaiguin, mat váldojuvvojit guktii rogganbaji áigge. Čáhcečájánasaid lassin čoggojuvvojit buot golleroggiin jahkásaččat dieđut das, mo sii rogget ja man ollu. Dáid dieđuid vuođul dahkkojuvvo jahkásaččat oktiigeassoraporta dárkoma bohtosiin. Ovttasdárkon dáhpáhuvvá Lappi birasguovddáža dohkkehan vuogi mielde ja dan sáhttá dárbbu mielde rievdadit.</p>
<p>Lappi birasguovddáš, Lapin Kullankaivajain Liitto ja Meahciráđđehus leat dahkan Ravadasjogas ja Jeagelávžžis 2006:s dutkamuša mašiidnaroggama birasváikkuhusain. Guovllus leat almmá dutkanrusttegiid haga čuvvon čázi ruivvageami ja mihtidan dárkileappot čázikvalitehta ja botni mohtiluvvama. Dasa lassin guovllus leat inventerejuvvon biologalaš kvalitehtadahkkit: čáhcešattut ja bodneealánat.</p>
<p>Biraslohpi geatnegahttá mašiidnaroggi ovddeštit rogganguovllu duovdaga, go mašiidnaroggan lea gergejuvvon. Roggi galgá doaimmahit birasguovddážii duovddaovddeštanplána ovdal doaimma nohkama. Lappi birasguovddáš goziha duovddaovddešteami ollašuvvama. Meahciráđđehus lea oassálastán ovttasdárkkistemiide duovddaovddeštanvuloš guovlluin ovttasráđiid Lappi birasguovddážiin ja bargoministeriijain.</p>
<p>Jos golleguovllus ja dan váikkuhanolis leahkki jogaid, dego Poastajoga ja Fáškku siste jođedettiin fuobmájuvvo čázi ruivvageapmi, dahje almmuhusat bohtet vánddardeaddjiin, de áiccastagat merkejuvvojit bajás ja daid birra almmuhuvvo Lappi birasguovddážii. <em type="bold">7.4 Čuovvun </em></p>
<p>Álbmotmeahcis čuvvot earret eará fuođđo-, njiččehas- ja guollešlájaid gávdnoma ja valljivuođa.</p>
<p>Gallestalliid logu ja duhtavašvuođa iežaset gallestallamiidda čuvvot gallestallidutkamušaiguin. Dákkár dutkamušat dahkkojuvvojit sullii 10 jagi gaskkaid. Leammis maŋimuš ja dássážii áidna dákkár dutkamuš lea dahkkojuvvon 2001:s.</p>
<p>Golleroggama váikkuhusat Leammi álbmotmeahci lundui čuvvojuvvojit nu, ahte dárkojuvvo čázi kvalitehta golleguovllu čázádagain geatnegasdárkonprográmma mielde. Birasguovddáš goziha geatnegahttima ja dárkonprográmma ollašuvvama. Golleroggama váikkuhusaid Meahciráđđehus čuovvu ovttasráđiid birasguovddážiin ja Lapin Kullankaivajain Liittoin.</p>
<p>Birasguovddáš goziha maiddái golleroggamis dan, ahte doaimma nohkama maŋŋá duovdda ovddeštuvvo biraslobi eavttuid mielde. Meahciráđđehus ii aiddo dál daga ieš čuovvuma, muhto sáhttá veahkehit čáhcečájánasaid fievrrideamis ja sirdit áicandieđuid golleroggama birasváikkuhusaid birra ja vánddardeaddjiin boahtán áššehasmáhcahaga. 82 <em type="bold">8 Boazodoallu 8.1 Historjá </em></p>
<p>Boazodoalu áramus hámit ledje hohkahanealliid geavaheapmi ja noađđe- ja vuodjinherggiid dápman. Stuorát ealut šaddagohte dábáleabbon vuos Ruoŧa sámeguovllu davágeahčen 1500- ja 1600-loguin, gos stuorraboazodoallu leavai dasto miehtá Sámeeatnama. Dás šattai vehážiid johtti boazodoallovuohki.</p>
<p>Johtti boazodoallu nohkagođii Suomas jagi 1852 rádjegiddema dihte. Rádjegiddema dagahan fárremat guovllus nubbái gurrejedje ovddeš dihto guohtonguovlluid. Ná geavai dálá Sállevári oarjjabeale guovlluide. Dálá Oarje-Sállevári guovlu lei ovdal Guovdageainnu johtti boazosámiid dálveguohtonguovlu. Fargga goittot dát guorranan guovlu dievvagođii, go dohko boahtigohte ođđa olbmot. Vuosttas fárrejeaddji bođii Kárášjogas 1870-logus. (Sara &amp; Sara 2004)</p>
<p>Ovdal dálá dili Sállevári bálgosa guovlu lea guktii juhkkojuvvon. 1962:s mearridii Lappi leanaráđđehus ahte Kyrö bálggus galggai juhkkojuvvot nu, ahte gaskaráji oarjjabeale guovllus čohkkejuvvui Sállevári bálggus ja nuorttabeale guovllus fas Bátneduoddara bálggus. Báđára ja Sállevári bálgosat ovttastahttojedje Alimus hálddahusrievtti mearrádusa vuođul 1973:s Oarje-Anára bálggusin. Ovttastahttin dagai boazobargguid veadjemeahttumin, ja nuba bálggus juhkkojuvvui 1976:s Lappi leanaráđđehusa mearrádusa vuođul Sállevári ja Muotkeduoddara bálggusin. (Sara &amp; Sara 2004) <em type="bold">8.2 Dálá dilli </em></p>
<p>Eanaš oassi – njeallje viđadasa – Leammi álbmotmeahcis gullá Sállevári bálgosii. Álbmotmeahci davágeahči gullá Muotkeduoddara bálgosii ja lulágeahči Gihttela gieldda bealde fas Goikečoalmmi bálgosii. Sállevári bálgosa viidodagas olles golbma njealjádasa lea dálá Leammi álbmotmeahci siste (govva 7).</p>
<p>Álbmotmeahcis doaibmi buot bálgosiid boazodoalu vuođđun lea guohtoneatnamiid jahkodatvuogádat. Guđege bálgosis leat áiddiiguin sirrejuvvon giđđaguohtoneatnamat, geasseguohtoneatnamat ja čakčadálvvi guohtonguovllut rátkima áigge. Boazodoallojahki álgá miessemearkumis ja nohká guottehii. Sállevári bálgosa dálveguohtoneanan leat álbmotmeahci davágeaži vuovddit ja Viibosa ja Marastaga duottarguovllut. Guottetsajit ja geasseguohtonguovllut leat bálgosa lulágeahčen. Čakčagease ja čakčat bohccot leat nuortalis, álbmotmeahci olggobealde (govva 7). (Sara &amp; Sara 2004)</p>
<p>Boazodoalu anus lea/leat álbmotmeahcis guđa sajis guođohangámpá dahje -gámppát. Ovtta rátkinguovllus lea dušše vuorká. Gámppát leat geassemearkunbáikkiin dahje boazodállolágas daddjojuvvon guođohanbáikkiin (govva 7). Sállevári bálgosa gámppát leat Morganádjaga gierragiin (moanat visttit), geassemearkunbáikkis Báktejávrris (moanat visttit) ja Stuorrabogis lahka Norgga ráji. Goikečoalmmi bálgosis lea guođohangámpá Gihttela gieldda bealde Housuselkäs ja Náskanvuomis ja Muotkeduoddara bálgosis fas Fáškku davábealde Baikaádjagis.</p>
<p>Boazodoallu lea guovllu sámekultuvrra vuođđu. Sállevári ja Muotkeduoddara bálgosat leat sámiid ruovttuguovllus ja eatnašat dain osolaččain leat sámit. 2007:s Sállevári bálgosa boazoeaiggádiin sámebearrašat ledje 100 %. 84</p>
<p>Sállevári bálgosa váldogárdi lea dán áigge Sarvvesčoalbmi. Govva Matti Mela. <em type="bold">8.3 Ulbmilat </em></p>
<p>Vejolašvuođat bargat boazodoaluin seilot maiddái boahtteáiggis. Leammi álbmotmeahcci gullá sámi boazodoalu guovddášguovlluide. Álbmotmeahcci galggašii oaibmat vuorrováikkuhusas bálgosiiguin nu, ahte ráđđádallo das, ahte boazodoallu lea bistevaš geavaheami vuođu alde ja sierra eanageavahanhámit leat heivehuvvon oktii nu bures go vejolaš. <em type="bold">8.4 Doaibmabijut </em></p>
<p>Meahciráđđehus váldá doaimmainis ja plána eanageavaheapmái guoskevaš árvalusain ja ávžžuhusain vuhtii boazodoaluin barganvejolašvuođaid. Boazodoalu dárkilet stivren ii goittot gula Meahciráđđehussii, ja nuba Meahciráđđehus ii leat dán oktavuođas lágideamen boazodollui – dego rusttegiidda, guođoheapmái ja boazologuide – guoskevaš árvalusaid.</p>
<p>Bohccuid guođoheapmi ja dasa guoskevaš eará boazobarggut leat álbmotmeahcis lobálaččat boazodoallolága (848/1990) ja álbmotmeahci geavaheapmái guoskevaš ásahusa (932/1981) 2. momeantta 10. čuoggá mielde, almmá ahte álbmotmeahci johtalan-, dolastallan- ja gohttengielddut dan hehttejit. 85</p>
<p>Boazobeatnagiid oažžu geavahit boazobargguin. Seammaláhkai oažžu meahcis gohttedettiin váldit muora boazodoallolága mielde. Gámppáid ja eará visttiid muorrafuolahussii, áiddiid áidumii ja eará dakkár boazodoalus dárbbašlaš muorraváldimii galgá háhkat Meahciráđđehusa lobi (Boazodoalloláhka 848/1990, 40 §). Álbmotmeahci muorrafuolahusplánas čujuhuvvojit dat guovllut, main muora sáhttá váldit bálgosiid dárbbuide.</p>
<p>Boazobargguin oažžu johtalit mohtorfievrruiguin ja mohtorfatnasiin sihke helikopteriin ja girdiin. Dat, geat johtalit boazobargguin mohtorfievrruin, galget dárbbu mielde čájehit ahte sii leat álbmotmeahcis boazobargguin ja sis galgá leat boazoisida fápmudus máinnašuvvon bargui (gč. Lohku 9.2 Meahccejohtalus; 9.2.3 Doaibmabijut).</p>
<p>Bohccuid ii oaččo biebmat stáhta hálddašan čáziid alde iige dasttán čáziid lahkosiin. Biebmama dagahan bázahusat sáhttet gártat čáziide ja dagahit čáhce- ja biraslágas daddjojuvvon nuoskuma. Goikesuinniid sáhttá goittot atnit ávkin jieŋa alde ja dasttán čáziid lahkosiin bohccuid čohkken dihte rátkimiidda ja bohccuid sirdima várás. Doaibma ii oaččo bistit guhká iige dat oaččo nuoskkidit birrasa dahje čuohcit muđui luonddu geavaheapmái. Bohccuid čohkkema várás geavahuvvon suinniid galgá rádjat dalán doaimma maŋŋá, jos suoinnit báhcet mealgat čáziid ala.</p>
<p>Bohccuid meahccebiebmama birra eai leat njuolggadusat boazodoallolágas, ja nuba dan hárrái galgá doaibmat luonddusuodjalanlága, bázahuslága ludnengielddu (1072/1993) ja Naturanjuolggadusaid mielde. Nuba vierrošlájaid ii oaččo luoitit fuođđara fárus meahccái iige meahci dahje čáziid oaččo ludnet dahje njivludit bázahusfuođđariin ja biebmanbáikkiide čoggojeaddji baikkaiguin. Boazodoallit sohpet sierra Meahciráđđehusain dálvebiebmanbáikkiin, mat biddjojuvvojit álbmotmeahccái.</p>
<p>Boazodoalu oktavuođas dáhpáhuvvi johtaleapmái guoskevaš njuolggadusat gusket maiddái norggabeale olbmuide, go sii johtalit gustojeaddji rádjesoahpamuša mielde Leammi álbmotmeahcis boazobargguin (ásahus 30/1983, láhka 471/1952, ođasmahtton lága 29/1983 vuođul). 86 <em type="bold">9 Meahccejohtalus ja eará johtaleapmi 9.1 Geainnut </em>9.1.1 Dálá dilli </p>
<p>Álbmotmeahcceguvlui leat ráhkaduvvon ovdal álbmotmeahci vuođđudeami golbma geainnu. Álbmotmeahci davágeaži manná álbmotmeahci siste sullii 10 kilomehtera mátkkis Fáškoguora Tirros Áŋŋelii manni almmolaš geaidnu nr 9553. Gihttelis Anárii manni geainnus earrána Riebanjogas Lismmá gillái manni sullii 20 kilomehtera guhkkosaš bálggesgeaidnu. Dat doaibmá áidna almmolaš johtalusjohtolahkan Lismmá gillái ja dan dikšu Geaidnohálddahus. Álbmotmeahcis manni geainnuin goalmmát lea Meahciráđđehusa hálddašan ng. Bárasgállá geaidnu, mii manná Yrjänänharjus ovddosguvlui álbmotmeahci siste, oktiibuot sullii 9 km:a mátkkis ja boahtá loahpas Avviljoga gáddái lahka Lismmá gili Avviljoga lulábeallai.</p>
<p>Leammi álbmotmeahcci lea eanaš geainnuhis meahcci. Geainnuhis meahci ossodat álbmotmeahcis lea 90 km guhku ja 50 km govddu. 9.1.2 Ulbmilat ja doaibmabijut</p>
<p>Álbmotmeahccái eai ráhkaduvvo ođđa geainnut. Álbmotmeahci birrasiidda jurddašuvvon ođđa geainnuid dahje eará johtalusoktavuođaid plánemii geahččalit váikkuhit nu, ahte álbmotmeahci suodjalanárvvut ja meahccáivuohta seilot. Ođđa parkerensajiid sáhttá ráhkadit ja eará johtalusordnestallamiid ollašuhttit álbmotmeahci lahkosiin turismma ovddidan dihte bálvalit vánddardeaddjiid dárbbuid ja buoridit johtalusdorvvolašvuođa. Eaktun lea ahte duovdda- ja suodjalanárvvut eai oaččo šaddat vára vuollai.</p>
<p>Álbmotmeahci siste manni Bárasgállá geaidnu giddejuvvo Anára ja Gihttela gielddaid ráji alde Goikečoalmmi ja Sállevári bálgosiid gaskasaš rádjeáiddi lahkosiin Goikečoalmmi bálgosa bealde 5 km:a duohken álbmotmeahci rájis. Guovlu ii gula Meahciráđđehusa lustageavaheami váldoguovlluide iige guolástusa lohpeguovlluide.</p>
<p>Geaidnoguovlluide guoskevaš, dorvvolašvuođa- ja eará beliid dihte vejolaččat dárbbašlaš doaibmabijut suvvojuvvojit. Álbmotmeahci siste leahkki geainnuid dikšumis ja divodeamis ii oaččo geavahit birrasii ja čáziide vahátlaš ávdnasiid. <em type="bold">9.2 Meahccejohtalus </em>9.2.1 Dálá dilli </p>
<p>Johtinoktavuođaid ja johtaleami stivrejeaddji njuolggadusat gávdnojit goittot luonddusuodjalanlágas (1096/1996), čáhcelágas (264/1961), priváhtageaidnolágas (358/1962), giddodagaid čohkkenlágas (554/1995), meahccejohtaluslágas (1710/1995) ja áibmojohtaluslágas (281/1995) ja daidda guoskevaš ásahusain. 87</p>
<p>Juohkeolbmovuoigatvuođat leat fámus álbmotmeahcis, jos dat eai leat sierra gáržžiduvvon luonddusuodjalanlága (1096/1996) vuođul addojuvvon ortnetnjuolggadusas. Luonddusuodjalanlága 18. paragráfa 2. momeantta mielde ”álbmotmeahcis ja eará luonddusuodjalanguovllus sáhttá mearrádusain, mii váldojuvvo juogo guovllu vuođđudanmearrádussii dahje guvlui guoskevaš ortnetnjuolggadussii, gieldit dahje gáržžidit johtaleami, gohttema, gáddáimannama sihke fatnasa, dámppa dahje eará johtinfievrru doallama. Johtalan- ja gáddáimannangielddu dahje -ráddjehusa eaktun lea dat, ahte guovllu ealliid ja šattuid seailun gáibida dakkára.”</p>
<p>Meahccejohtaluslága (1710/1995) 4. §:a mielde mohtorfievrruin ii oaččo johtit meahcis goikeeatnama mielde almmá eanaeaiggáda dahje -hálddašeaddji lobi haga. Lága 8. §:a mielde guvllolaš birasguovddáš sáhttá addit guvlui guoskevaš gieldduid dahje ráddjehusaid.</p>
<p>Meahccejohtaluslága 28. §:a mielde <span type="quote">”guvllolaš birasguovddáš sáhttá ohcamuša vuođul mieđihit olbmui, gean lihkadannávccat leat agi, váttu dahje buohcuvuođa dihte geahppánan, lobi spiehkastit 4 §:s dahje 8 §:s daddjojuvvon gielddus dahje ráddjehusas”</span>. Meahccejohtaluslága 4. §:a mielde muhtun sierrajoavkkuin lea vuoigatvuohta johtalit meahccefievrruiguin álbmotmeahcis almmá Meahciráđđehusa sierra lobi haga (gč. lohku 9.2.3 Doaibmabijut). Álbmotmeahci iežas bargoveahka johtala maiddái guovllus meahccefievrruiguin gozihan-, fuolahus-, plánen- jed. bargguin.</p>
<p>Anára ja Gihttela gielddaid siste mohtorgielkkástallan dáhpáhuvvá eanaš mohtorgielkávuojáhagaid ja -johtolagaid mielde. Anára gielddas ássi báikegoddelaččaide mieđihuvvojit guhkitáigásaš lobit vuodjit stáhtaeatnamiin earret álbmot- ja luonddumehciid. Leammi álbmotmeahcis lagasgiliid ássit ožžot johtalit meahccefievrruiguin dálvit ja geassit dihto prinsihpaiguin (gč. 9.2.3 Doaibmabijut). Dasa lassin Meahciráđđehus lea mieđihan guovllu rogganbáikkiid ja ruvkebiriid fuolahussii meahccejohtaluslobiid fuolahusvuojáhaga mielde.</p>
<p>Álbmotmeahcis leat vuogáiduvvan geassefuolahusjohtolagat álbmotmeahci ja ruvkebiriid fuolahusa várás ja dutkandoaimma, goziheami ja boazodoalu dárbbuide. Álbmotmeahci priváhtadáluide johttojuvvo servituhttan meroštallon dahje sohppojuvvon vuojáhagaid mielde. Priváhtadálu hálddašeaddjis ii leat meahccejohtalusvuoigatvuohta servituhttajohtolaga olggobealde álbmotmeahcis.</p>
<p>Fievrolága (1090/2002) 16. §:a mielde meahccefievru lea olbmuid dahje gálvvuid fievrrideapmái ráhkaduvvon mohtorfievru dahje mohtorfievru, mii lea oaivvilduvvon geassit eará fievrruid jieŋa alde, muohttagis dahje vujohateatnamis. Dákkár fievrrut leat ovdamearkka dihte mohtorgielká dahje áibmogovddohatfanas. Meahccefievrun ii goittotge gehččojuvvo vuodjinfievru, mainna lea oaivvilduvvon vuddjojuvvot mohtorgielkávuojáhagaid lassin maiddái eará sajis geainnu mielde. 9.2.2 Ulbmilat</p>
<p>Meahccejohtalusa dagahan vahágiid ja heađuštusaid geahččalit geahpedit guovllu luonddudilálašvuođa seailluhan dihte ja eatnamiid gollama dusten dihte. Lustageavahanavádagas, gos johtaluvvo eanemus, giddejuvvo erenoamáš fuopmášupmi geasiáigásaš meahccejohtalusas boahtti vahágiid divodeapmái. Meahciráđđehus geahččala bargat eanet ovttas Lapin Kullankaivajain Liittoin nu, ahte golleroggit čatnasivčče dárbbu mielde álbmogasbargguide.</p>
<p>Meahciráđđehusa geasiáigásaš meahccejohtalus geahpeduvvo nu ollu go vejolaš nu, ahte dahkkojuvvojit fuolahan- ja eará barggut nu ollu go vejolaš ollu muohttaga áigge. 889.2.3 Doaibmabijut</p>
<p>Leammi álbmotmeahcis oažžu johtalit iešráđálaččat juohkeolbmovuoigatvuođain. Goittotge Ravadasgoržži ráddjenavádagas oažžu johtalit dušše merkejuvvon bálgáid mielde. Meahciráđđehusa stobuid geavaheapmi ii gula juohkeolbmovuoigatvuođaide, muhto daid geavahannjuolggadusaid birra oažžu Meahciráđđehus ieš sierra mearridit.</p>
<p>Beanavuodjin lea gildojuvvon Leammi álbmotmeahcis. Ággan gildui lea boazodoalu ja sámekultuvrra dorvvasteapmi. Sihkkelastit ja riidet oažžu dušše merkejuvvon geassevánddardanjohtolagaid mielde (govva 6). Mohtorgielkávuojáhagat ja -johtolagat eai vuođđuduvvo álbmotmeahccái.</p>
<p>Boazobargguin oažžu geavahit meahccefievrruid (Meahccejohtalusláhka 1710/1995) ja maiddái mohtorfatnasa, helikoptera ja girdi oažžu geavahit. Dát johtalanvuoigatvuohta guoská maiddái norggabeale olbmuide, go sii johtalit álbmotmeahcis boazobargguin. Meahciráđđehus mieđiha nuvttá meahccejohtaluslobiid bálgosa olggobeale boazoreaŋggaide.</p>
<p>Bolesa, tuollu dahje rádjegozáhusa virgedoaimmaide dahje buohccisáhtosteapmái dahje čáskadan- ja gádjundoaimma dárbbuide ii dárbbašuvvo Meahciráđđehusa lohpi. Maiddái eará virgedoaimmaide, energiija- dahje diehtojohtalusrusttegiid fuolahusbargguide dahje dáin doaimmain dárbbašlaš johtimii erenoamáš dehálaš siva dihte ii dárbbašuvvo Meahciráđđehusa lohpi. Seammaláhkai váddásit lihkadanlámis ja su veahkki oažžuba vuodjit mohtorfievrruin meahcis meahccejohtaluslága (1710/1995) 4. §:a mielde almmá Meahciráđđehusa lobi haga. Ráddjenavádagas oažžu goittot johtalit dušše bálgáid mielde. Váddásit lihkadanlámis olbmuid mohtorgielkásáhtostemiide sáhttá mieđihit lobiid.</p>
<p>Anára gieldda lagasgiliid ássit ožžot, go leat vuos háhkan lobi, johtalit mohtorgielkkáin álbmotmeahcis iežaset ássangieldda siste rievssahiid gárddodettiin ja guolástettiin (luondduin ávkkástaladettiin). Báikegoddelažžii sáhttá mieđihit lobi johtalit mohtorgielkkáin álbmotmeahcis ealga- ja guovžabivddu lágidan dihte dahje sállaša viežžan dihte. Bissu fievrradallamis galgá váldit vuhtii dan, mii dán áššis lea sierra mearriduvvon. Álbmotmeahccái njeidojuvvon ealgga dahje guovžža viežžama várás sáhttá addit ovttaháváš lobi vuodjit bievlan álbmotmeahci siste sohppojuvvon johtolaga mielde.</p>
<p>Daiguin lagasgiliid ássiiguin, geain lea meahccejohtaluslohpi ávkkástallat luondduin (gárdut rievssahiid dahje guolástit) ja geat barget guovllus turismafitnodagain, sáhttá dahkat soahpamuša dahje sii sáhttet oažžut lobi smávva turismadoibmii guoskevaš (ee. biergasiid fievrrideapmi, boazo- ja čuoigansafáraid fuolahus, áššehasaid reahkasáhtosteamit dihto johtolagaid mielde) meahccejohtalussii dálvvi áigge mohtorgielkkáin (geahča dárkileappot logu 6.3 Luondduturisma ja eará fitnodatdoaibma; 6.3.3 Doaibmabijut).</p>
<p>Lobiid sáhttá mieđihit oahpistuvvon čuoigan- ja boazovánddardemiid fuolahussii mohtorgielkkáin almmolašávkkálaš doaibmiide dego oahppalágádusaide, searvegottiide ja speidáriidda. Maiddái luondduturismafitnodagaide dákkár fuolahuslobiid sáhttá mieđihit (geahča dárkileappot logu 6.3 Luondduturisma ja turismii guoskevaš eará fitnodatdoaibma; 6.3.3 Doaibmabijut). Ovdalgo lohpi mieđihuvvo, de galgá gullat guoskevaš guovllu bálgosiid oaivila áššis.</p>
<p>Viggojuvvo dasa, ahte rogganbáikkiid ja ruvkebiriid fuolahus dáhpáhuvvá eanaš dálvvi áigge. Lobit mieđihuvvojit Meahciráđđehusa lohperávvagiid mielde. Fuolahus dáhpáhuvvá árbevirolaš dálvefuolahusjohtolaga mielde: Njurggoluokta–Suoidnejávri–Čuonjájávri–Gaskoaivi–rogganbáiki/ruvkebire dahje Njurggoluokta–Suoidnejávri–Aškkasávži–Ravadasjávri–Karukorvenkuru– 89rogganbáiki/ruvkebire. Dálvefuolahusjohtolaga geahččalit merket dálvái eahpečielga sajiin (govva 8).</p>
<p><em type="bold">Govva 8. </em>Leammi álbmotmeahci gollerogganbáikkiid fuolahusvuojáhagat ja deháleamos geasiáigásaš njealje-juvllatvuojáhagat. © Meahciráđđehus 2007, © Genimap Oy, Lohpi L5293. </p>
<p>Gollerogganbáikkiid fuolahus- ja johtinvuojáhagat</p>
<p>Dálvviáigásaš fuolahusvuojáhat Geasiáigásaš váldojohtinvuojáhat</p>
<p>Plánenguovlu</p>
<p xml:lang="smn"><em type="italic">Máđiijávri </em></p>
<p><em type="italic">Fáškojeakki- johka </em></p>
<p xml:lang="smj"><em type="italic">Suoidnejávrrit </em></p>
<p><em type="italic">Villeh- johka </em></p>
<p xml:lang="vep"><em type="italic">Ravadasgorži </em></p>
<p xml:lang="smj"><em type="italic">Morganjávri </em></p>
<p xml:lang="fin"><em type="italic">Petronellačomat </em></p>
<p xml:lang="est"><em type="italic">Morgan-Viibos </em></p>
<p xml:lang="smj"><em type="italic">Láhkavárri </em></p>
<p xml:lang="sma"><em type="italic">Miesse- johka </em></p>
<p><em type="italic">Čuonjáláddot </em></p>
<p><em type="italic">Suovde- jogaš </em>90 </p>
<p>Geasi áigge meahccejohtaluslobit rogganbáikkiid ja ruvkebiriid fuolahussii mieđihuvvojit Meahciráđđehusa lohperávvagiid mielde. Lobit mieđihuvvojit vuosttažettiin mašiidnaroggiide ja dušše erenoamáš sivaid dihte goaivuinroggiide. Meahciráđđehus sáhttá mieđihit guorahallama mielde sierra sivaid dihte eará meahccejohtaluslobiid álbmotmeahci doibmii heivvolaš ulbmilii. 9.2.4 Čuovvun</p>
<p>Meahciráđđehus čuovvu eatnamiid gollama álbmotmeahcis. Jos eatnamiid gollan dan áinnas gáibida, de Meahciráđđehus álgá dárbbašlaš doaimmaide. <em type="bold">9.3 Fanasjohtalus </em>9.3.1 Ulbmilat ja doaibmabijut </p>
<p>Mohtorfatnasa oažžu geavahit álbmotmeahcis almmá lobi haga dalle, go dat laktása ásahusa 932/1981 (Ásahus stáhtaeatnamiidda vuođđuduvvon dihto álbmotmehciin ja luonddumehciin) 2. §:a 12. čuoggás máinnašuvvon doaimmaide; buollinvákšomii, gádjunbálvalussii, rádjefáktemii ja -goziheapmái ja kárten- ja eanamihtidanbargguide.</p>
<p>Álbmotmeahci fuolahusas ja goziheamis vástida Lappi luonddubálvalusaid bargoveahka. Govva Matti Mela. 91</p>
<p>Leammi álbmotmeahci lagasgiliid ássit ožžot geavahit mohtorfatnasa. Maiddái eará báikkálaš (Anára ja Gihttela gielddas ássi olbmuide) luondduealáhusbargiide sáhttá mieđihit lobi geavahit mohtorfatnasa álbmotmeahcis. Mohtorfatnasa geavahanlobiid sáhttá mieđihit turismafitnodagaide gávppálaš fanassáhtostemiide (gč. lohku 6.3 Luondduturisma ja turismii guoskevaš eará fitnodatdoaibma; 6.3.3 Doaibmabijut). Anára ja Gihttela gieldda ássiide mieđihuvvojit mohtorfatnasa geavahanlobit lubmemii ja guolástussii guoskevaš johtimii johkaossodagaide Avviljoga šaldi – Gorsajávri ja Náskanjohka–Avviljohka.</p>
<p>Gollerogganbáikkiid ja ruvkebiriid fuolahusa várás sáhttá mieđihit ovttaskas lobiid mohtorfatnasa geavaheapmái Leammis. Fanasdoallanlobi sáhttá váldit mielde seamma lohpái, mohtorfatnasa geavahanlohpái guoskevaš áigái. Čáhceskohteriiguin vuodjimii eai mieđihuvvo lobit álbmotmeahccái. Fanaslohpeguorahallamis ja -rávanjuolggadusain galgá giddejuvvot erenoamáš fuopmáupmi dorvvolašvuođabeliide. <em type="bold">9.4 Áibmojohtalus </em>9.4.1 Dálá dilli </p>
<p>Álbmotmeahcis oažžu áibmofievru seaivut almmá sierra lobi haga dalle, go dat laktása ásahusa 932/1981 (Ásahus stáhtaeatnamiidda vuođđuduvvon dihto álbmotmehciin ja luonddumehciin) 2. §:a 12. čuoggás máinnašuvvon doaimmaide; buollinvákšomii, gádjunbálvalussii, rádjefáktemii ja goziheapmái ja kárten- ja eanamihtidanbargguide sihke boazobargguide boazodoallolága mielde.</p>
<p>Áibmojohtaluslágádus ii leat šat doallamin Jeageloaivvi ja Mártten-Issát roavi gozitkeahtes girdinbáikkiid. Meahciráđđehus sáhttá dahkat Kullankaivajain Liittoin geavahansoahpamušaid girdinbáikkiid visttiid eanabihtáid hárrái (gč. lohku 18.2 Láigo- ja geavahansoahpamušat; 18.2.3 Ulbmilat ja doaibmabijut). 9.4.2 Ulbmilat ja doaibmabijut</p>
<p>Áibmofievru ii oaččo seaivut álbmotmeahccái almmá lobi haga, earret Jeageloaivvi ja Mártten-Issát roavi dálá seaivunbáikkiid, mat bisuhuvvojit dán meahci girdinbáikin. Daidda sáhttá seaivut iežas ovddasvástádusain ja girdi guorahallama mielde, dasgo girdinbáikkiid ii leat boahtteáiggis fuolaheamen oktage. Eará sadjái álbmotmeahccái seaivumii galgá leat Meahciráđđehusa lohpi (Áibmojohtalusláhka 281/1995, 40 §). Ráddjehusat eai goittot guoskka boazobargguid bargi olbmuide eaige eiseváldedoaimmaide. 92 <em type="bold">10 Guolástus </em></p>
<p>Leammi álbmotmeahcci lei goas nu guolásteaddjisámiid, dálá anáraččaid guolástan- ja meahccebivdoguovlu. Olgobáikegoddelaččaid guolástus lea lassánan vánddardeami ja lassánan astoáiggi geažil. <em type="bold">10.1 Dálá dilli </em></p>
<p>Guolástusa lágidettiin váldojuvvojit vuhtii guolástanlága 1. §:a prinsihpat, maid mielde čáhceguovllut galget leat bistevaš vuogi mielde ekonomalaččat nu gánnáhahttit go vejolaš ja ahte guollelánálit galget geavahuvvot jierpmálaččat nu, ahte váldojuvvojit vuhtii guolledoalu perspektiivvat ja fuolahuvvo guollenáliid dikšumis ja lassáneamis. Guolástusa mihttedettiin váldojuvvo vuhtii Anára guolástanguovllu geavahan- ja dikšunplána.</p>
<p>Báikegoddelaččat sáhttet lága mielde (Guolástanláhka 286/1982, Láhka guolástanlága rievdadeamis 1212/1997, 12 §) oažžut álkibut guolástanlobi go olgobáikegoddelaččat. Lobiid oažžumis sierra álbmotoasit leat ovttadássásaččat. Lobiid mieđiheamis čuvvojuvvo ovttadássásašvuođaprinsihppa. Vuosttažettiin váldojuvvojit vuhtii ámmátbivdiid ja luondduealáhusbargiid beroštumit.</p>
<p>Gieldalaččat adnojuvvojit uhcimustá ruovttudárbobivdin. Ámmátbivdolohpi mieđihuvvo daidda, geaidda sállaša vuovdin mearkkaša mealgat áigáibohtui. Luondduealáhusaiguin bargamii vuođđuduvvi lobi mieđihit daidda, geat ožžot áigáiboađu luondduealáhusain. Ámmátbivdui ja luondduealáhusaiguin bargamii vuođđuduvvi lobit mieđihuvvojit sierra ohcama vuođul guđege lohpebadjái.</p>
<p>Olgobáikegoddelaččat sáhttet bivdit Leammi lohpeguovllus, masa vuvdojuvvojit guolástanlobit Meahciráđđehusa doaibmabáikkiin, luondduguovddážiin ja báikkálaš turismafitnodagain. Meahciráđđehusa lustabivdolobiin oažžu guolástit viidáset guovllus go leanalaš vuoggalobiin. Lustabivdolohpi gokčá maiddái rávdnječáziid. Dárkilet beivejuvvon dieđuid oažžu lobi lotnuma oktavuođas Meahciráđđehusas. Áigeguovdilis dieđut gávdnojit valjis maiddái interneahtas.</p>
<p>Seaktebivdin ja bilken gullet juohkeolbmovuoigatvuođaide maiddái álbmotmeahcis. Leanalaš vuoggabivdolohpi, dego seaktebivdin ja bilkenge addá vejolašvuođa guolástit dušše álbmotmeahci jávrečáziin. Anárjohka–Skiehččanjohka gullá luossajohkan Deanu guolástanlohpeguvlui, masa lobit vuvdojuvvojit Deanu ja Anárjoga turismafitnodagain.</p>
<p>Jos guolásta muđui go seaktebivdosiin dahje bilkemiin, de buot 18–64-jahkásaš guolásteaddjiin galgá leat ieš guolástanlobi lassin máksojuvvon guolástandikšunmáksu. 93 <em type="bold">10.2 Ulbmilat ja doaibmabijut </em></p>
<p>Ovdalis leat govviduvvon guolástussii guoskevaš láhkamearrádusat álbmotmeahcis ja lea gávnnahuvvon ahte báikkálaš olbmuin leat viidáset vuoigatvuođat go earáin. Go orru leamen nu ahte dákkár vuohki doaibmá bures, de dat bisuhuvvo maiddái dán plánas.</p>
<p>Go Anára gieldda lagasgiliid ássit leat háhkan lobi, de sii ožžot guolástettiin johtalit mohtorgielkkáin álbmotmeahcis iežaset ássangieldda siste. Báikkálaš ássiid guolástanvejolašvuođat leat dorvvastuvvon viidáset vuoigatvuođaiguin mohtorfatnasa geavaheapmái. Dan birra lea muitaluvvon logus 9.3 Fanasjohtalus.</p>
<p>Plána ii rievdat olgobáikegoddelaččaid guolástanlohpeordnestallamiid (gč. 10.1 Dálá dilli).</p>
<p>Álbmotmeahci sisa eai mieđihuvvo boazodoalu ja luondduealáhusaid ruhtadanlága (45/2000) mieldásaš sierra ovddut cegget doarjjabáikki meahccebivddu dahje guolástusa várás stáhtaeatnamii. 94 <em type="bold">11 Fuođđodikšun ja meahccebivdu 11.1 Dálá dilli </em></p>
<p>Ásahusa (Ásahus stáhtaeatnamiidda vuođđuduvvon dihto álbmotmehciin ja luonddumehciin 932/1981) 1. §:a mielde álbmotmeahcis ii oaččo bivdit, goddit dahje heađuštit luonddudilálaš riggeealliid dahje duššadit daid besiid. Ásahusa 2. §:a mielde dán gielddus sáhttá goittotge spiehkastit. Meahciráđđehusa lobiin (932/1981, 2 § 3 mom.) sáhttá bivdit dahje goddit ealliid dutkamuša dahje eará dieđalaš ulbmila dahje oahpahusa várás, almmá ahte dat čuohcá álbmotmeahci vuođđudanulbmilii.</p>
<p>Stuorranávddiid bivddu várás galgá leat fuođđodikšunbire mieđihan stuorranávddi bivdolohpi dahje meahcce- ja eanadoalloministeriija mieđihan stuorranávddi goddinlohpi. Eana- ja meahccedoalloministeriija sáhttá diktit geavahit bivddus gildojuvvon bivdobiergasiid ja -vugiid, dego mohtorfievrru (mohtorgielkká dahje njealjejuvllaga) ja báhčit mohtorfievrrus dahje dan suojis, muhto fievrruin johtaleami várás galgá háhkat Meahciráđđehusas sierra meahccejohtaluslobi. Stuorranávddiid bivdu lea ásahusa (932/1981) mielde lobálaš dušše báikegoddelaččaide.</p>
<p>Birasministeriija lobiin sáhttá geahpedit eallišlája ealliidlogu, jos šládja lea menddo laskan dahje muđui šaddan vahátlažžan (932/1981). Álbmotmeahcis ožžot bivdit meahci Anára ja Gihttela gielddain fásta ássi olbmot iežaset gieldda siste. Meahccebivdu lea lobálaš meahcástanlága (615/1993) mielde. Deháleamos sálašealli lea ealga, dasa lassin bivdet eanalottiid ja čáhcelottiid. <em type="bold">11.2 Ulbmilat ja doaibmabijut </em></p>
<p>Ealga- ja guovžabivdu lágiduvvo nu, ahte go dát eallit njeidojuvvojit, de daid viežžama várás sáhttá mieđihit meahccejohtaluslobiid mohtorgielkká geavaheapmái dalle, go lea doarvái muohta. Bissu fievrrideamis galgá váldit vuhtii dan, mii das lea sierra mearriduvvon. Álbmotmeahccái njeidojuvvon guovžža dahje ealgga viežžama várás sáhttá mieđihit ovttaháváš lobi vuodjit geasi áigge mohtorfievrruin guovllus sohppojuvvon johtolaga mielde. Go Anára gieldda lagasgiliid ássit leat háhkan lobi, de sii ožžot johtalit mohtorgielkkáin álbmotmeahcis iežaset ássangieldda siste rievssahiid gárddodettiin.</p>
<p>Báikkálaš olbmuin, geat ožžot bivdit álbmotmeahcis, lea vuoigatvuohta váldit gárderissiid álbmotmeahcis. Meahccebivddu oktavuođas oažžu álbmotmeahcis gohttet gaskaboddosaččat ja dolastallat, go boaldá goike ovssiid, rissiid ja guddožiid avádatjuogu mieldásaš prinsihpaiguin. Bivddu oktavuođas sáhttá váldit gaskaboddosaš gohttema várás soames dárbbašlaš beahceváhčosa lávvomuorran (ásahus 932/1981, 3 §).</p>
<p>Álbmotmeahci sisa eai mieđihuvvo boazodoalu ja luondduealáhusaid ruhtadanlága (45/2000) mieldásaš sierra ovddut cegget doarjjabáikki meahccebivddu dahje guolástusa várás stáhtaeatnamii. Meahccebivdui ja fuođđodikšumii guoskevaš rusttegat (ealgadoartnat jed.) eai huksejuvvo álbmotmeahccái. Njoallungeđggiid bidjamii eai mieđihuvvo lobit álbmotmeahccái.</p>
<p>Meahcástanlágas (615/1993) mearriduvvo beatnaga veaddingeatnegasvuođas. Leammi álbmotmeahcis beatnagat galget nappo veddojuvvot dalle, go dat eai leat bivddus mielde (Luonddusuodjalanláhka 13 §). 95 <em type="bold">11.3 Čuovvun </em></p>
<p>Meahccebivddu čuvvot ja gozihit álbmotmeahcis eará goziheami oktavuođas ja sierra dárkkistemiiguin. Leammi álbmotmeahcis leat golbma fuođđodárkongolmmačiegahasa. <em type="bold">12 Luonddubuktagiid čoaggin 12.1 Dálá dilli </em></p>
<p>Murjjiid ja guobbariid oažžu čoaggit álbmotmeahcis, jos johtalanráddjehusat eai dan hehtte (ásahus 932/1981, 2 § 2. čuokkis). Muđui šattuid ja ealli ja jápma šaddoosiid čoaggin lea gildojuvvon (ásahus 932/1981, 1 § 3. čuokkis).</p>
<p>Láhka (Láhka luonddudilálaš buktagiid čoaggima gáržžideamis dihto dáhpáhusain 332/1955) addá eana- ja meahccedoalloministeriijai vuoigatvuođa gáržžidit čoaggima. Lága mielde <span type="quote">”dakkár guovlluin Lappi leanas, main meahccemurjjiid dahje daidda buohtastahtti eará luonddubuktagiid čoaggin stáhtaeatnamis mearkkaša ekonomalaččat mealgat báikkálaš olbmuid áigáibohtui, sáhttá eana- ja meahccedoalloministeriija, go daddjojuvvon olbmuid ávki dan gáibida, gieldit iežas mearrádusa vuođul earáin dákkár čoaggima”</span>.</p>
<p>Báikkálaš ássi oažžu earret ráddjenavádagaide guoskevaš spiehkastagaid álbmotmeahcis murjedettiin ja guoppardettiin friddja johtalit ja gohttet. Dolastaladettiin oažžu geavahit rissiid, goikeovssiid ja guddožiid. Báikkálaš luondduealáhusbargit ja lagasgiliid ássit ožžot čuohppat gámasuinniid álbmotmeahcis (ásahus 932/1981, 2 § 14. čuokkis, Meahciráđđehus 1988).</p>
<p>Álbmotmeahci dábálaš ealánšlájaid ja geologalaš čájánasaid váldimii oahpahus- ja dutkanulbmilii sáhttá mieđihit lobiid. Das, ahte mo ja mákkár čájánasat váldojuvvojit, galgá ovddalgihtii soahpat Meahciráđđehusa Lappi luonddubálvalusaiguin. <em type="bold">12.2 Ulbmilat ja doaibmabijut </em></p>
<p>Dorvvastuvvojit lágas suvvojuvvon luonddubuktagiid čoagginvejolašvuođat nu, ahte čoaggin ii čuoze álbmotmeahci suodjalanulbmiliidda.</p>
<p>Bajábealde leat govviduvvon álbmotmeahci luonddubuktagiid čoaggimii guoskevaš láhkamearrádusat sihke boares ruŋgoplánas ja ortnetnjuolggadusas daddjojuvvon báikkálaš ássiid viidáset vuoigatvuođat. Go orru leamen nu ahte dákkár vuohki doaibmá bures, de dat bisuhuvvo maiddái dán plánas. 96 <em type="bold">13 Málbmaohcan ja ruvkedoaibma 13.1 Dálá dilli ja láhkamearrádusat </em></p>
<p>Leammi álbmotmeahcis lea dábálaččat gildojuvvon <span type="quote">”1) goivvohagaid roggan ja eanaávdnasiid váldin; – – ja 4) eará doaimmat, mat sáhttet rievdadit guovllu luonddudili dahje čuohcit dan šattolašvuođa dahje ealliid seailumii”</span> (ásahus 932/1981, 1 §). Álbmotmeahcis leat goittot lobálaččat, almmá ahte 1. §:a njuolggadusat dan hehttejit: <span type="quote">”3) minerálačájánasaid uhccánaš váldin [Meahciráđđehusa] lobiin; – – 13) vealtameahttun doaimmat geologalaš dutkamuša dahje málbmaohcama várás dainna eavttuin, ahte [birasministeriija] lea daid dohkkehan; ja 14) eará dárbbašlaš doaimmat álbmotmeahci dikšumii dahje geavaheapmái ja maid [birasministeriija] lea dohkkehan”</span> (ásahus 932/1981, 2 §).</p>
<p>Bargofápmo- ja ealáhusministeriija mieđiha golleroggama várás dárbbašlaš rogganbáikevuoigatvuođa. Rogganbáiki sáhttá leat eanemustá čieža hektára viiddu. Leammi álbmotmeahcis leat 10.9.2007 24 gustojeaddji ruvkebire ja 33 rogganbáikki (govva 9). Ruvkeláhkii 1997:s dahkkojuvvon rievdadusa (589/1997) dihte ođđa rogganbáikkiide, mat leat boahtán fápmui rievdadusa maŋŋá, eai mieđihuvvo ruvkebirevuoigatvuođat.</p>
<p>Leammis golli rogget sihke goaivuin ja mašiinnaiguin. 1991:s Leammi álbmotmeahccái guoskevaš ásahusa (932/1981) rievdadusa (583/1991) vuođul gildojuvvui mašiidnaroggan. Mašiidnaroggan oaččui goittot joatkašuvvat dain ruvkebiriin ja rogganbáikkiin, mat ledje juo dalle go máinnašuvvon ásahus bođii fápmui. Vejolaš mašiidnarogganguovllut Leammis leat 19. Mašiidnaroggamii galgá leat biraslohpedoaimmahaga mieđihan biraslohpi. 2007:s gustojeaddji biraslobit mašiidnaroggama várás leat Leammi álbmotmeahcis 14 (dilli 10.9.2007). Muhtun ruvkebiriin sáhttá roggat mašiinnain dušše dihto sajiin (govva 9).</p>
<p>Leammi álbmotmeahcis rogganbáikkiide ja ruvkebiriide huksemii galgá leat álo Meahciráđđehusa lohpi (Ásahus stáhtaeatnamiidda vuođđuduvvon dihto álbmotmehciin ja luonddumehciin 583/ 1991) ja gieldda huksenlohpeeiseválddi mieđihan huksenlohpi (Eanageavahan- ja huksenláhka 132/1999). Rogganbáikkiide huksemii galgá leat bargofápmo- ja ealáhusministeriija lohpi (Ruvkeláhka 503/1965). 2007:s álbmotmeahcis ledje golleroggiin sullii 100 vistti (ássangámppát, sávnnit, vuorkkát).</p>
<p>Rogganbáikkiid ja ruvkebiriid olggobealde eará geologalaš dutkanbargu ja málbmaohcan Leammi álbmotmeahcis lea lobálaš dušše birasministeriija lobiin (Ásahus stáhtaeatnamiidda vuođđuduvvon dihto álbmotmehciin ja luonddumehciin 932/1981). <em type="bold">13.2 Ulbmilat ja doaibmabijut </em></p>
<p>Dat, guhte áigu roggagoahtit golli, galgá ovdal bargguid álggaheami guođđit Meahciráđđehussii rogganplána, vai sáhttá mearriduvvot ruvkelága (503/1965) 15. §:s daddjojuvvon sihkkarastin.</p>
<p>Rogganbáikkit ja ruvkebiret fuolahuvvojit eanaš dálvvi áigge. Lobit mieđihuvvojit Meahciráđđehusa lohperávvagiid mielde. Dálvefuolahus dáhpáhuvvá árbevirolaš fuolahusjohto- laga mielde: Njurggoluokta–Suoidnejávri–Čuonjájávri–Gaskoaivi–rogganbáiki/ruvkebire dahje Njurggoluokta–Suoidnejávri–Aškkasávži–Ravadasjávri–Karukorvenkuru–rogganbáiki/ruvkebire. Dálvefuolahusjohtolaga geahččalit merket dálvái eahpečielga sajiid buohta. Geasiáigásaš 97meahccejohtaluslobiid mieđihit vuosttažettiin mašiidnaroggiide ja dušše erenoamáš sivaid dihte goaivuinroggiide. Dárbbu mielde sáhttet mieđihuvvot fuolahuslobit mohtorfatnasa geavaheapmái Leammis (gč. Lohku 9.3 Fanasjohtalus).</p>
<p><em type="bold">Govva 9. </em>Leammi álbmotmeahci ruvkebiret ja rogganbáikkit (dilli 10.9.2007). © Meahciráđđehus 2007. © Eana-mihtidanlágádus 1/MYY/07, © Genimap Oy, Lohpi L5293. </p>
<p>Ruvkebiret ja rogganbáikkit</p>
<p>Ruvkebire Ruvkebire dahje ruvkebire oassi, mas mašiidnaroggan lea vejolaš Rogganbáiki Rogganbáiki kareanssas</p>
<p>Oaksebáhčinávži</p>
<p xml:lang="smj">ája</p>
<p xml:lang="olo">Pehkosgurra</p>
<p xml:lang="smj">Davviája</p>
<p xml:lang="smj">Pihlajaája</p>
<p><em type="italic">Jeagelávži </em></p>
<p xml:lang="smj"><em type="italic">Girdingietti- ája </em></p>
<p xml:lang="smj"><em type="italic">Gump- ája </em></p>
<p xml:lang="smn">Gumpečielgi</p>
<p xml:lang="est">Marastatávži</p>
<p>Ávžegasoaivi</p>
<p xml:lang="fin">Petronellačomat</p>
<p>Sarvvagurra</p>
<p xml:lang="smn">Sitnuávži</p>
<p>Guovžávži</p>
<p>Gollehámman</p>
<p>Ávdinstohpu</p>
<p xml:lang="smn"><em type="italic">Buškkujávri </em></p>
<p><em type="italic">Buš </em>kilomehteriigui </p>
<p>Áidevárri 98</p>
<p>Leammi álbmotmeahci rogganbáikkiide ja ruvkebiriide huksemii galgá leat álo Meahciráđđehusa lohpi (Ásahus stáhtaeatnamiidda vuođđuduvvon dihto álbmotmehciin ja luonddumehciin 583/ 1991) ja gieldda huksenlohpeeiseválddi mieđihan huksenlohpi (Eanageavahan- ja huksenláhka 132/1999). Rogganbáikkiide huksemii galgá leat maiddái bargofápmo- ja ealáhusministeriija lohpi (Ruvkeláhka 503/1965, 12 §).</p>
<p>Meahciráđđehus sáhttá mieđihit mearreáigásaš lobiid ruvkebiriin golleroggama várás dárbbašlaš visttiid várás. Lohpeguorahallamis deháleamos ágga lea dat, ahte jearaldagas lea ámmátlágan doaibma ja visti lea doaimma dáfus vealtameahttun. Meahciráđđehus bivdá ođđa orohatvistefitnuin cealkámušaid bargofápmo- ja ealáhusministeriija ruvkedoaimmahagas, Lappi birasguovddážis ja guovllu bálgosis. Ámmátlágan rogganbáikkiide, maidda huksema bargofápmo- ja ealáhusministeriija lea geahččan dárbbašlažžan, sáhttá mieđihit mearreáigásaš lobiid. Lohpeeavttuid guorahaladettiin váldojuvvojit vuhtii dárbbašlaš dutkanbargguid mearri, šládja ja bistin (Ruvkeláhka 12 §). Dábálaččat orohatvistti viidodat oažžu leat eanemustá 15 m2. Ákkastallon siva dihte lohpi sáhttá mieđihuvvot maiddái stuorát orohatvistti huksemii.</p>
<p>Golleroggiid boaldinmuorrafuolahus dorvvastuvvo nu, ahte sidjiide vuvdojuvvo boaldinmuorra Njurggoluovttas (gč. lohku 15 Muoradaga geavaheapmi).</p>
<p>Eanaš osiin mašiinnaiguin dáhpáhuvvi golleroggama ovdanbukti gollehistorjjálaš museajohtolaga ollašuhttin lea vejolaš (gc. lohku 5.2 Kulturárbbi suodjaleapmi ja dikšun).</p>
<p>Leammi álbmotmeahcis rogget golli maiddái mašiinnaiguin. Govva Miessejogas. Govva Helifoto Oy. 99 <em type="bold">14 Eanaávdnasiid váldin 14.1 Dálá dilli </em></p>
<p>Leammi álbmotmeahcis eai leat čievraváldinsajit. Álbmotmeahci lahkosiin Diiveváris lea Geaidnohálddahusa boares čievraváldinsadji, masa Meahciráđđehus lea ohcan smávvaváldinvuoigatvuođa. Dát oaivvilda dan, ahte das sáhttá váldit jahkásaččat sullii 500 m3 eanaávdnasiid smávva geaidnodivvunbargguide jed. várás. Maiddái Njurggoluovtta gili olbmot leat váldán iežaset dárbbašan eanaávdnasiid Diivevári čievraváldinsajis. <em type="bold">14.2 Ulbmilat ja doaibmabijut </em></p>
<p>Eanaávdnasiid ii oaččo dábálaččat váldit álbmotmeahcis. Smávva, báikkálaš, lobivuloš čievraváldin lea vejolaš guđege dáhpáhusa hárrái guorahallama mielde. 100 <em type="bold">15 Muoradaga geavaheapmi 15.1 Dálá dilli </em></p>
<p>Boares ruŋgoplána (Meahciráđđehus 1988) mielde báikkálaš ássi – – oažžu oastit iežas dállodoalus dahje smávva duddjondárbbuide dárbbašlaš muora iežas ássanbáikki lahkosiin muorrafuolahusplánas – – dán ulbmila várás oaivvilduvvon guovllus. Seamma guovlluin oažžu eatnama láigohan dahje geavahanvuoigatvuođa ožžon olmmoš oastit boaldinmuora láigo- dahje geavahansoahpamušguvlui álbmotmeahcis, ja maiddái rádjegozáhus iežas gozihanstobuid dárbbuid várás. Lobiid mieđiheamis ovdalis meroštallon muora meahccefievrridemiide mohtorfievrruiguin čuvvojuvvo dat mii čuoggáin [fanasjohtalus ja meahccefievrojohtalus] lea mearriduvvon.</p>
<p>Boaldinmuorra lea váldojuvvon álbmotmeahcis eanaš guovtte sajis, Kuusilahtis ja Hukkaselkäs. Oassi muoras lea mannan gollerogganbáikkiide ja ruvkebiriide (25 m3 2006:s), oassi boazoealáhussii, muhtun muddui lagasgiliid ássiide ja stuorra oassi lustageavahandárbbuide (150 m3 2006:s). Lustageavaheami boaldinmuoras golbma njealjádasa (100 m3) lea geavahuvvon lustageavahanavádaga stobuin ja dolastallanbáikkiin. Boaittobealeavádaga ávdinstobuid boaldinmuorra (50 m3) lea murrejuvvon stobuid lahkosiin. Rádjegozáhus doalvu dán áigge boaldinmuora iežas atnui álbmotmeahci olggobealde.</p>
<p>Riikkaidgaskasaš árvvoštallan Suoma suodjalanguovlluid dikšuma beaktilvuođas ollašuhttojuvvui Meahciráđđehusa diŋgoma mielde 2004:s. Doaibmabirrasa ja suodjalanguovlluid dili lassin árvvoštallojedje plánen, resurssat, doaibmavuogit, bohtosat ja váikkuheaddjivuohta.</p>
<p>Leammi álbmotmeahcci lei okta dain suodjalanguovlluin, mii árvvoštallojuvvui. Árvvoštallanjoavku árvalii beaktilvuođa buoridan dihte moanaid ávžžuhusaid. Joavku ávžžuhii ahte gallestalliid dagahan váikkuhusaid galggašii geahččalit geahpedit. Dasa lassin ávžžuhusain gávnnahuvvui ahte vai boaldinmuora geavaheami sáhtášii geahpedit, de galggašii boaldinmuorrafuolahusa goluin muitalit gallestalliide čielgaseappot. Árvvoštallanjoavku árvalii dasa lassin ávžžuhusainis ahte boaldinmuorra galggašii milloseappot murrejuvvot muorain, mat eai leat njeidojuvvon álbmotmeahcis. Meahciráđđehusa jagi 2006 boađusulbmilin ásahuvvui ahte Meahciráđđehus váldá iežas doaimma ovddidettiin vuhtii riikkaidgaskasaš árvvoštallanjoavkku ávžžuhusaid Suoma luonddusuodjalanguovlluid dikšuma beaktilvuođas. <em type="bold">15.2 Ulbmilat </em></p>
<p>Álbmotmeahcis ii boahtteáiggis njeidojuvvo boaldinmuorra eará go erenoamáš mávssolaš sivaid dihte muorrafuolahusplána mielde. Muoradaga geavahanvejolašvuođat lagasgiliid ássiide ja geavaheapmái guoskevaš johtinvuoigatvuođat dorvvastuvvojit dan muddui go lea dárbu álbmotmeahci vuogas dikšuma dahje geavaheami dáfus (ásahus 932/1981, 2 § 14. čuokkis). 101 <em type="bold">15.3 Doaibmabijut </em></p>
<p>Álbmotmeahcis dárbbašlaš boaldinmuorra váldojuvvo vuosttažettiin álbmotmeahci olggobealde. Álbmotmeahci stobuin ja dolastallanbáikkiin, maid Meahciráđđehus fuolaha, dárbbašlaš boaldin- ja huksenmuorra buktojuvvo boahtteáiggis álbmotmeahci olggobealde.</p>
<p>Boazogámppáid jed. visttiid muorrafuolahussii, áiddiid áidumii jed. boazodoalu várás dárbbašlaš muorraváldimii galgá háhkkojuvvot Meahciráđđehusa lohpi (Boazodoalloláhka 848/1990, 40 §). Álbmotmeahci muorrafuolahusplánas čujuhuvvojit dat guovllut, main muora sáhttá váldit bálgosa dárbbuide. Golleroggiide ja lagasgiliid báikkálaš ássiide dorvvastuvvo boaldinmuora oažžun nu, ahte boaldinmuorra buktojuvvo álbmotmeahci olggobealde omd. Njurggoluktii.</p>
<p>Lismálaš oažžu oastit iežas dállodoalus dahje smávva duddjondárbbuide dárbbašlaš muora iežas ássanbáikki lahkosiin muorrafuolahusplánas dán ulbmila várás oaivvilduvvon guovllus maiddái álbmotmeahcis. Meahciráđđehus dahká sierra doaibmabidjoplánan muorrafuolahusplána, mas meroštallojit muorraváldinguovllut ja váldojuvvo vuhtii dat, ahte doaimmat eai čuoze luondotiippaide dahje šlájaide, maid vuođul guovlu lea váldojuvvon Natura 2000 -suodjalanguovlofierpmádahkii.</p>
<p>Dolastallat oažžu álbmotmeahci boaittobealeavádagas, ii goittot vuollel kilomehterbeali duohken huksejuvvon dolastallanbáikkis. Dolastaladettiin sáhttá geavahit rissiid, goikeovssiid ja guddožiid. Lustageavahan- ja kulturavádagain dolastallat oažžu dušše merkejuvvon dolastallanbáikkiin dolastallama várás várrejuvvon boaldinmuorain. Vánddardeaddjiie dahje eará lustageavaheaddjiide eai vuvdojuvvo eana- ja ceakkomuorat álbmotmeahci siste. <em type="bold">15.4 Čuovvun </em></p>
<p>Meahciráđđehus čuovvu boaldinmuora golahusa álbmotmeahcis ja muoradaga geavaheami váikkuhusaid guovllu luondotiippaide ja šlájaide muorrafuolahusplánas (dahkkojuvvo sierra) daddjojuvvon vuogi mielde. 102 <em type="bold">16 Doaibmabidjoplánat </em></p>
<p>Doaibmabidjoplánat leat dikšun- ja geavahanplána dievasmahttin dihte dárbbašlaš sierra plánat. Dat dahkkojuvvojit dán dikšun- ja geavahanplána prinsihpaid mielde.</p>
<p type="listitem">Meahciráđđehus nanne čuovvovaš doaibmabidjoplánaid, mat dahkkojuvvojit sierra:</p>
<p type="listitem">Muorrafuolahusplána. Plánas ovdanbuktojit Leammi boaldin- ja huksenmuorradárbu ja muoraid fievrrideapmi álbmotmeahci stobuide ja dolastallanbáikkiide.</p>
<p type="listitem">Árbevierroduovdagiid dikšunplánat (earret Gáppe-Jon báikki dikšunplána, man nanne dán báikki dikšungoddi). Dikšunplánat leat dahkkojuvvon Čáhppes-Máhte báikki, Sállevári boares  gárddi ja Njuorggánsavvona báikki várás (gč. 5.2  Kulturárbbi suodjaleapmi ja dikšun).</p>
<p type="listitem">Vuvddiid ovddeštanplána (gč. lohku 5.1.3).</p>
<p>Sierraplánaid dagadettiin galgá gullat daid álbmotmeahci oassebeliid, maidda plánas ovdanbukton doaibmabijut gusket.</p>
<p>Meahciráđđehus oassálastá Leammi álbmotmeahci gádjunbálvalusplána beivemii giđđat 2008 ovdal álbmotmeahci fuolahusbargguid álggaheami ja lea dan maŋŋá jeavddalaččat dárkkisteamen gádjunbálvalusplána. <em type="bold">17 Plánenguovllu olggobeale eanageavaheapmi </em></p>
<p>Leammi álbmotmeahcci rádjašuvvá oarjin Buljju meahcceguvlui ja norggabeale Anárjoga álbmotmeahccái ja nuortan Bátneduoddara meahcceguvlui. Buljju meahcceguovlu fas lea njuolgga oktavuođas Bievrrašjávrri meahcceguvlui ja Bátneduoddara meahcceguovlu lea measta njuolgga oktavuođas UK-álbmotmeahccái. Dáin suodjalanguovlluin čohkiida buohkanassii miljovnna hektára viidosaš ja sullii 250 kilomehtera govdosaš vuovdeordaguovlluid suodjalanguovloavádat, man dievasmahttet jekkiidsuodjalanguovllut suodjalanguovlluid siste dahje ravddain. (Kajala 2004)</p>
<p>Meahcceguovlluid várás leat dahkkojuvvon ja dahkkojuvvojit meahcceguovlolága geatnegahttima mielde dikšun- ja geavahanplánat, mat stivrejit dáid guovlluid geavaheami.</p>
<p>Leammi álbmotmeahci lulá-, davá- ja muhtun muddui nuorttabealde leat stáhta ja priváhtaolbmuid ekonomiijavuovddit. Dáin guovlluin muoraid sáhttá čuohppat gitta álbmotmeahci ráji rádjai. 103</p>
<p xml:lang="fkv"><em type="bold">HÁLDDAHUS JA OLLAŠUHTTIMA </em></p>
<p><em type="bold">BIRASVÁIKKUHUSAT 18 Geavaheami stivren, soahpamušat ja ortnetnjuolggadus 18.1 Hálddašeapmi ja resurssat </em></p>
<p>Leammi álbmotmeahci dikšumis vástida Meahciráđđehusa luonddubálvalusat. Plánendárbbu ja dutkanfitnuid – dego vuođđočielggadusaid – dievasmahttimii ja álbmotmeahci dikšumii guoskevaš dutkandoibmii dárbbašuvvojit bargit ja dutkit. Dasa lassin Meahciráđđehusa luonddubálvalusaid bargomearis Davvi-Sámi luondduguovddážis ee. oahpistanmateriála buvttadeamis, Avvilis ee. bargoveahkahálddašeamis ja rehketdoalus ja luonddubálvalusaid plánejeaddjiid bargguin oassi manná Leammi álbmotmeahci buorrin.</p>
<p>Álbmotmeahci vuođđodoaimmaid ovddideamis lea dehálaš ahte luondduguovddážis ja luonddustobus leat olbmot, geat máhttet ja geaid ámmátdáidu bajásdollojuvvo. Álbmotmeahci plánenbargguin, luonddučuovvumis ja fuolahusa ollašuhttimis dárbbašuvvojit maiddái ámmátdáiddolaš bargit. Bargiid ámmátdáidu buoriduvvo ja sin spesialiseren dorjojuvvo ja sin gielladáidu ovddiduvvo.</p>
<p>Leammi álbmotmeahcci lea merkejuvvon eanaregistarii 6.2.1987. <em type="bold">18.2 Láigo- ja geavahansoahpamušat </em>18.2.1 Dálá dilli </p>
<p>Sállevári bálgosis leat álbmotmeahcis guođohangámppát Morganádjaga gierragis Áideváris (Morgan Viibos, boazodálloláhka), geassemearkunbáikkis Báktejávrris ja lahka Norgga ráji Stuorrabogis (láigosoahpamuš) ja Jeagaloaivvis (boazodálloláhka). Goikečoalmmi bálgosis lea guođohangámpá Gihttela bealde Housuselkäs ja Muotkeduoddara bálgosis Fáškku davábealde Baikaádjagis. Dat lea rádjegozáhusa boares stohpu, mii sirdašuvai Meahciráđđehusa bokte Muotkeduoddara bálgosii 2002:s. Dasa lassin bálgosiin leat dáin guovlluin soahpamušat bálgosiid gaskasaš rádjeáiddiin sihke guođohan-, geassemearkun- ja rátkináiddiin. (tabealla 11 ja govva 10)</p>
<p>Norga fuolaha Leammi álbmotmeahci oarjjabealeráji mielde manni riikkaid gaskasaš boazoáiddis, ja nuba Bálgosiid Ovttastusas eai leat guovllus doarjjabáikkit áidebargguid várás. Rádjegozáhusas leat soahpamušat guovtte gozihanstobu láigoguvlui: Stuorrabohkái ja Stohpočopmii (govva 10, tabealla 11).</p>
<p>Lapin Kullankaivajain Liittos lea geavahansoahpamuš orustansadjái ja vuorkávistti báikái Gollehámmanis. Gollehámmana stohpu lea rabas buohkaide, ja Meahciráđđehus fuolaha stobu boaldinmuorra- ja bázahusfuolahusas. Vuorká lea lohkas. (govva 10, tabealla 11) 104</p>
<p><em type="bold">Tabealla 11. </em>Leammi álbmotmeahcis gustojeaddji geavahan- ja láigosoahpamušat ja bálgosiid boazodállolága mieldásaš guođohanbáikkit (dilli 9.1.2008). </p>
<p><em type="bold">Báiki </em></p>
<p><em type="bold">Čuozáhat Hálddašeaddji </em></p>
<p><em type="bold">Láigoáigi </em></p>
<p>Stuorrabohki gozihanstohpu</p>
<p>Rádjegozáhus rápmasoahpamuš</p>
<p>Stohpočopma gozihanstohpu</p>
<p>Rádjegozáhus rápmasoahpamuš</p>
<p>Lággu–Skiehččanjohka bálgosiid gaskasaš rádjeáidi</p>
<p>Muotkeduoddara ja Sállevári bálgosat 31.12.2010</p>
<p>Morgan-Viibos geassemearkun- ja gaskaboddosaš gárdi, 4 ha (gárdi huksejuvvon, eai gámppát)</p>
<p>Sállevári bálggus 31.12.2017</p>
<p>Morgan-Viibos guođohanbáiki, hálddašan-vuoigatvuohta huksenbáikái (ii huksejuvvon)</p>
<p>Sállevári bálggus boazodálloláhka</p>
<p>Áidevárri geassemearkun- ja gaskaboddosaš gárdi, 5 ha (gárdi huksejuvvon)</p>
<p>Sállevári bálggus 31.12.2007</p>
<p>Stuorrabohki guođohangámpá, 0,1 ha (gámpá huksejuvvon)</p>
<p>Sállevári bálggus 31.12.2017</p>
<p>Bealdoduottar geassemearkunbáiki (gárdi huksejuvvon)</p>
<p>Sállevári bálggus 31.12.2007</p>
<p>Lismmá guovlu gárdi (vuorká huksejuvvon)</p>
<p>Sállevári bálggus 12.2012</p>
<p>Rajajänkä (Fášku) guođohanbáiki, hálddašanvuoigatvuohta huksenbáikái, ii huksejuvvon</p>
<p>Sállevári bálggus boazodálloláhka</p>
<p>Morganádjaga gieraája guođohanbáiki, hálddašanvuoigatvuohta huksenbáikái, ii huksejuvvon</p>
<p>Sállevári bálggus boazodálloláhka</p>
<p>Gorsaduottar– Näätäselkä bálgosiid gaskasaš rádjeáidi, 23 ha</p>
<p>Goikečoalmmi ja Sállevári bálgosat 31.12.2023</p>
<p>Anárjoga Bodnjegorži – Fáškojávri–Áidevárri– Váijohnjálbmi– Sarvvesčoalbmi guođohanáidi, 52 km</p>
<p>Sállevári bálggus 31.12.2017</p>
<p>Báktejávri, Anár guođohanbáiki (moanat visttit)</p>
<p>Sállevári bálggus 31.12.2021</p>
<p>Náskanjohka, Gihttel guođohanbáiki, hálddašanvuoigatvuohta huksenbáikái (gámpá)</p>
<p>Goikečoalmmi bálggus boazodálloláhka</p>
<p>Housuselkä, Gihttel guođohanbáiki (gámpá)</p>
<p>Goikečoalmmi bálggus boazodálloláhka</p>
<p>Baikaája, Fáskku davábealde guođohangámpá (rádjegozáhusa ovddeš stohpu)</p>
<p>Muotkeduoddara bálggus 31.12.2012</p>
<p>Gollehámman orustansadji (fanasjohtalus), vuorká</p>
<p xml:lang="fin">Lapin Kullankaivajain Liitto 31.12.2015</p>
<p xml:lang="smn">Tirro–Koskenniska (Njearrejávri) šleađgalinnjá Inergia</p>
<p xml:lang="smn">Oy 1.1.2000–-doaisttážii</p>
<p>Lismmá bálggesgeainnu lulábealli šleađgalinnjá Inergia</p>
<p xml:lang="kmr">Oy</p>
<p>Järvikäinen–Njurggoluokta–Gáppe-Jon báiki 20 kV jođas, johtasa guhkkodat 9 559 m, linnjá 10 m govddu</p>
<p xml:lang="fin">Inergia Oy 1.1.2001– doaisttážii</p>
<p>Isola gámpá golledoidindoarjjabáiki</p>
<p>Meahciráđđehus 31.12.2010</p>
<p xml:lang="nob">Tivoli golledoidindoarjjabáiki</p>
<p>Meahciráđđehus 31.12.2007</p>
<p>Raumala gámpá golledoidindoarjjabáiki</p>
<p>Meahciráđđehus 31.12.2008</p>
<p>Hoppu golledoidindoarjjabáiki</p>
<p>Meahciráđđehus 31.12.2010</p>
<p>Liukkonen golledoidindoarjjabáiki Meahciráđđehus 31.12.2010 Keurulačča gámpá golledoidindoarjjabáiki</p>
<p>Meahciráđđehus 31.12.2007</p>
<p>Flinka gámpá golledoidindoarjjabáiki</p>
<p>Meahciráđđehus 31.12.2009</p>
<p>Ollikačča gámpá golledoidindoarjjabáiki</p>
<p>Meahciráđđehus 31.12.2010 106</p>
<p>Meahciráđđehus lea láigohan golledoidindoarjjabáikin gávcci gámppá golleguovllus (govva 10, tabealla 11). Guovllus eai leat luondduealáhuslágas daddjojuvvon doarjjabáikkit.</p>
<p>Museovirasto lea luohpadan Sállevári rátkinbáikki gárddi ja visttiid Meahciráđđehussii. 1990:s ja 1993:s Museovirasto, Meahciráđđehus ja Sállevári bálggus sohpe ráđđádallamiinniset ahte Meahciráđđehus dahká gárddi gámppáid ovddeš oamasteaddjiiguin buhttekeahtes geavahansoahpamušaid, main mearriduvvojit dárkileappot gámppá geavaheaddjit. Muhtun gámppáin dahkkojuvvui dalle soahpamuš viđa jagi mearreáigái. Soahpamušaide ii ohccojuvvon joatkka, ja nuba 2007:s ii lean oktage gustojeaddji soahpamuš.</p>
<p>Leammi álbmotmeahci davágeaži manná sullii 11 kilomehtera mátkkis Rivdola–Áŋŋela geaidnu. Geaidnoguovllu hálddaša Geaidnohálddahus. Dasa lassin geaidnoguovllu lulábealde manná šleađgalinnjá. Šleađgalinnjáguovlu lea láigohuvvon Inergia Oy:ai ja linnjá lea 10 mehtera govddu. Lismmá gillái manná Geaidnohálddahusa bálggesgeaidnu ja geainnu lulábealde manná Inergia Oy:a šleađgalinnjá. 18.2.2 Láigo- ja geavahansoahpamušaid luohpadeapmi álbmotmeahcis</p>
<p>Leammi álbmotmeahcis leat dábálaččat gildojuvvon <span type="quote">”2) visttiid, geainnuid ja rusttegiid ráhkadeapmi – – ja 4) eará doaimmat, mat sáhttet rievdadit guovllu luonddu dili dahje čuhcet dan šattolašvuođa dahje ealliid seailumii”</span> (ásahus 932/1981, 1 §). Álbmotmeahcis lea goittot lobálaš, almmá ahte 1. §:a njuolggadusat dan hehttejit: 1) dakkár visttiid, rusttegiid, geainnuid ja bálgáid ráhkadeapmi ja bajásdoallan, maidda lea dárbu álbmotmeahci goziheami, olbmuid oahpisteami, vánddardeami, dutkandoaimma ja luondduinbuldadeami várás; – – 7) dárbbašlaš doaimmat árbevirolaš luonddugeavahanvugiid hábmen birastiippaid seailluhan dihte ja dáidda birastiippaide guoskevaš visttiid ja rusttegiid ovddeštan ja bajásdoallan dihte; 8) doaimmat guovllu geainnuid ja šleađga- ja telefonlinnjáid bajásdoallan dihte; – – 10) boazodoallu, dasa dárbbašlaš gámppáid, boazoáiddiid ja eará rusttegiid huksen; – – 12) dárbbašlaš doaimmat buollingoziheami, gádjunbálvalusa, riikkarájiid fáktema ja goziheami sihke kárten- ja eanamihtidanbargguid várás; 13) vealtameahttun doaimmat telegráfa-, telefon- dahje radiodoaimma dahje geologalaš dutkama dahje málbmaohcama várás dainna eavttuin, ahte [birasministeriija] lea daid dohkkehan; ja 14) eará dárbbašlaš doaimmat álbmotmeahci dikšuma dahje geavaheami dáfus ja maid [birasministeriija] lea dohkkehan. (ásahus 932/1981 2 §)</p>
<p>Láigoheapmi ja geavahanvuoigatvuođaid luohpadeapmi bohtet suodjalanguovlluin jearaldahkii vuosttažettiin dalle, go suodjalanguovllu huksenbáikkiide leat leamaš ovdal suodjalanmearrádusa dákkár vuoigatvuođat ja suodjalannjuolggadusaid mielde daid lea vejolaš joatkit dahje omd. dat leat guolástan- dahje eará árbevieru seailluhan dihte juoba sávahahttit. 10718.2.3 Ulbmilat ja doaibmabijut</p>
<p>Álbmotmeahcis sáhttá dahkat geavahanvuoigatvuođa luohpadansoahpamušaid álbmotmeahccái guoskevaš ásahusas (932/1981) suvvojuvvon dárbbuid várás. Seammaláhkai sáhttá joatkit dálá gustojeaddji soahpamušaid. Geavahanvuoigatvuođa luohpadeamis galgá álo dahkat čálalaš soahpamuša, mas álbmotmeahci sierrasajádat ja dárbbut ja Meahciráđđehusa biras- ja kvalitehtavuogádat váldojuvvojit vuhtii. Ná soahpamušaide šaddet mielde maiddái dárbbašlaš birasáššit, omd. bázahusfuolahusa lágideapmi. Turismma fitnodatdoibmii guoskevaš geavahansoahpamušat leat govviduvvon logus 6.3 Luondduturisma ja turismii guoskevaš eará fitnodatdoaibma.</p>
<p>Meahciráđđehus joatká guovllus leahkki rádjegozáhusa stobuid láigosoahpamušaid. Álbmotmeahccái guoskevaš ásahusa (932/1981, 2 § 12. čuokkis) mielde Leammi álbmotmeahcis leat lobálaččat <span type="quote">”riikkarájiid fáktemis ja goziheamis dárbbašlaš doaimmat”</span>.</p>
<p>Meahciráđđehus joatká boazodoaluin bargamii guoskevaš gustojeaddji láigo- ja geavahansoahpamušaid dárbbu mielde. Álbmotmeahccái guoskevaš ásahusa (932/1981, 2 § 10. čuokkis) mielde Leammi álbmotmeahcis oažžu <span type="quote">”bargat boazodoaluin ja hukset boazodoalus dárbbašlaš gámppáid, boazoáiddiid ja eará rusttegiid”</span>. Boazodoalus dárbbašlaš eará rusttegat čohkkejuvvojit vuosttažettiin bálgosiid guođohanbáikkiide dálá visttiid dahje rusttegiid oktavuhtii. Guođohanbáikkiid saji sáhttá dárbbu mielde molsut bálgosa árvalusa mielde.</p>
<p>Álbmotmeahci rájiid sisa eai mieđihuvvo boazodoalu ja luondduealáhusaid ruhtadanlága (45/2000) mieldásaš sierra ovddut cegget doarjjabáikki meahccebivddu dahje guolástusa várás stáhtaeatnamii.</p>
<p>Meahciráđđehus joatká Lapin Kullankaivajain Liitto soahpamuša Gollehámmana stobu ja vuorkká báikkis. Meahciráđđehus láigoha boahtteáiggisge golledoidindoarjjabáikkiid dakkár golleroggiide, geain lea ruvkebire dahje rogganbáikevuoigatvuohta álbmotmeahcis. Leammi álbmotmeahcis rogganbáikkiide ja ruvkebiriide huksemii galgá leat álo Meahciráđđehusa lohpi (gč. lohku 13 Málbmaohcan ja ruvkedoaibma; 13.2 Ulbmilat ja doaibmabijut).</p>
<p>Áibmojohtaluslágádus ii leat šat doallamin Jeageloaivvi ja Mártten-Issát roavi gozitkeahtes girdinbáikkiid. Meahciráđđehus sáhttá dahkat Lapin Kullankaivajain Liittoin geavahansoahpamušaid girdinbáikkiid visttiid eanabihtáid hárrái.</p>
<p>Sállevári boares gárddi gámppáide eai leat 2007:s gustojeaddji geavahansoahpamušat. Daidda sáhttá boahtteáiggis dahkat geavahansoahpamušaid gámppáid ovddeš oamasteaddjiiguin. Jos ovddeš oamasteaddjit eai geavat gámppá, de soahpamušaid sáhttá dahkat maiddái guovllu turismafitnodagaiguin. Maiddái eará bálvalanrusttegiid geavaheami birra sáhttá dahkat turismafitnodagaiguin soahpamušaid dahje mieđihit lobiid.</p>
<p>Álbmotmeahccái lobi haga huksejuvvon visttit ja rusttegat jávkaduvvojit. 10818.2.4 Čuovvun</p>
<p>Láigosoahpamušat bajásdollojit Meahciráđđehusa diehtovuogádagas. Meahciráđđehus čuovvu Leammi álbmotmeahci geavahanvuoigatvuođaid láigoheami ja luohpadeami Davvi-Lappi luondduriggodatplánas ja Meahciráđđehusa biras- ja kvalitehtavuogádagas sohppojuvvon mihtidanvugiiguin, main álbmotmeahccái heivvolaččat leat ohcamušat ja daid gieđahallanáiggit sihke Meahciráđđehusa vuollásaš, Anára ja Soađegili gielddaid ovttasbargojoavkku árvvoštallamat. <em type="bold">18.3 Priváhtabálsttát ja servituhtat </em></p>
<p>Guovllus ii ássojuvvo birra jagi earret Lismmá gili ja Avviljoga Sáresavvona guolbana priváhtadáluid. Álbmotmeahci rájiid siste leat leamaš álgoálggos moanat priváhtadálut ja -bálsttát. Muhtun priváhtadáluide ja -bálsttáide lea huksejuvvon. Priváhtadálut eai gula álbmotmeahccái, muhto jos dat háhkkojuvvojit stáhta hálddašeapmái, de dat laktojuvvojit álbmotmeahccái dan vuođđudanláhkamearrádusaid (634/1956) ja luonddusuodjalanlága (1096/1996) mielde. Birasguovddáža mielde buot priváhtadáluid ii leat leamaš dárbu luonddusuodjalansivaid dihte laktit álbmotmeahccái. Priváhtaeatnamiin leat hágakeahttá stáhtii álbmotmeahccái laktinláhkai 17 dálu; oktiibuot 291,8 hektára (dilli 9.8.2008). Viidodaga dáfus guokte stuorámusa leat boazodáluid meahccebálsttát (110,3 ha ja 113,9 ha) Lismmágeainnu guoras. Dáid geahččalit suodjalit priváhta suodjalanguovlun (YSA). Dan 15 eará dálu (0,4–18,3 hektára; oktiibuot 67,6 hektára) várás árvaluvvo juogo ráfáidahttinsoahpamuš dahje ráđđádallo daid háhkamis dahje eanaoamastuslonuheamis. Huksejuvvon priváhtabálsttáid lea maiddái jurdda suodjalit priváhta suodjalanguovlun. Bálsttáid oamastus ii nappo nuppástuva, muhto guovllu várás dahkkojuvvojit suodjalanmearrádusat, maiguin dorvvastuvvojit suodjalanárvvut. Gámppáid geavaheapmi ii dábálaččat rievdda ja normála divodandoaimmat leat vejolaččat. Priváhtabálsttáide lea dábálaččat giddodatčohkkenlágas (554/1995) daddjojuvvon johtinvuoigatvuohta. Maiddái priváhtaeatnamat gullet Natura 2000 -suodjalanguovlofierpmádahkii. <em type="bold">18.4 Ortnetnjuolggadus </em></p>
<p>Leammi álbmotmeahccái addojuvvo ođđa ortnetnjuolggadus, (LsL 1096/1996, 20 § 1 mom.), mii doaibmá guovllu geavaheaddjiide ja gallestalliide rávanjuolggadussan. Ortnetnjuolggadusas addojuvvojit guovllu geavaheaddjiide guoskevaš mearrádusat, mat vuođđuduvvet luonddusuodjalanláhkii, álbmotmeahci vuođđudanláhkii ja -ásahussii ja eará mearrádusaide sihke dikšun- ja geavahanplánii. Ortnetnjuolggadusa vuođul stivrejuvvojit johtaleapmi, dolastallan ja gohtten sierra geavahanavádagain. Meahciráđđehus addá ortnetnjuolggadusa, go dikšun- ja geavahanplána lea nannejuvvon birasministeriijas.</p>
<p>Ortnetnjuolggadusas gildojuvvo Ravadasgoržži ráddjenavádagas johtaleapmi eará sajis go merkejuvvon bálgáid mielde. Gielddu vuođđun lea guovllu gollanhearkivuohta ja luonddusuodjalanárvvuid vára vuollai šaddan.</p>
<p>Ortnetnjuolggadusas gildojuvvo riiden ja meahccesihkkelastin eará sajis go merkejuvvon johtolagaid mielde. Dasa lassin gildojuvvo beanavuodjin oppa álbmotmeahcis. Dáid gieldduid vuođđun lea gollama ja heađuštusa dagahan heajos váikkuhusat luonddusuodjalanárvvuide ja boazodollui. 109</p>
<p>Boaittobealeavádagas ja lustageavahanavádagas oažžu gohttet gos ieš háliida earret Leammi gáddeguovlluid, gos oažžu gohttet dušše gohttema várás oaivvilduvvon orustansajiin. Boaittobealeavádagas Meahciráđđehus diktá dolastaladettiin boaldit ovssiid, rissiid ja guddožiid maiddái eará sajis go huksejuvvon dolastallanbáikkiin, ii goittot vuollel kilomehterbeali duohken huksejuvvon dolastallanbáikkis. Lustageavahanavádagas oažžu dolastallat dušše dolastallama várás oaivvilduvvon báikkiin.</p>
<p>Álbmotmeahcis oažžu johtalit meahccefievrruiguin dušše sierra sivaid dihte. Golleroggiide mieđihuvvojit rogganbáikkiid ja ruvkebiriid fuolahuslobit vuosttažettiin dušše dálvefuolahussii. Mašiidnaroggiide ja sierra ákkaid vuođul maiddái goaivuinroggiide sáhttá mieđihit geasiáigásaš fuolahuslobiid.</p>
<p>Lagasgiliid ássiide sáhttá mieđihit dálvviáigásaš meahccejohtalusa várás mohtorgielkálobiid luondduin ávkkástallamii ja mátkkálaččaid biergasiid fievrrideapmái mohtorgielkkáin ja mátkkálaččaid sáhtosteapmái Njurggoluovttas Sállevárrái. Boazo- ja čuoiganvánddardemiid fuolahussii sáhttá mieđihit ovttaskas lobiid. Báikkálaš ássiide sáhttá mieđihit dálvviáigásaš mohtorgielkálobiid ealgabivddu lágideami várás. Geasiáigásaš lobi sáhttá mieđihit sállaša viežžan dihte.</p>
<p>Lagasgiliid ássiide, turismafitnodagaide gávppálaš fanassáhtostemiid várás ja rogganbáikkiid ja ruvkebiriid fuolahussii sáhttá mieđihit lobi vuodjit mohtorfatnasiin álbmotmeahci čáziin. Giedda eará ássiide sáhttá mieđihit vuodjinlobiid Avviljohkii dihto osiide.</p>
<p>Álbmotmeahcis oažžu guolástit guolástanlága ja Meahciráđđehusa lohpeeavttuid mielde. Meahci ožžot bivdit dušše báikkálaš ássit. Boazodoaluin oažžu bargat miehtá álbmotmeahci boazodoallolága mielde. 110 <em type="bold">19 Dorvvolašvuohta ja gádjundoaibma </em></p>
<p>Olmmoš galgá leat doaimmalaš ja sus galget leat meahccedáiddut, jos áigu johtalit Leammi álbmotmeahcis. Spiehkastahkan lea oassálastin gárvvesmátkái, ovdamearkka dihte johkafanasvuojašeapmái, goas fitnodatolmmoš fuolaha mátkkálačča dorvvolašvuođas ja buorredilis.</p>
<p>Álbmotmeahccái dahkkojuvvojit jahkásaččat 8 500–10 000 gallestallama. Stuorámus várran ovttaskas vánddardeaddjiide lea buohccát dahje bártidit. Dasa lassin gollerogganguovllus sáhttá bártidit mašiinnaiguin barggildettiin. Maiddái láhppot sáhttá. Vánddareaddjiin eatnašat johtalit merkejuvvon johtolagaid mielde, muhto muhtumat maiddái muhtun muddui daid olggobealde.</p>
<p>Olbmuin lea alddiineaset ovddasvástádus álbmotmeahcis johtalettiin. Meahciráđđehus vástida iežas ráhkadan ja bajásdoallan lustageavaheami bálvalanrusttegiid dorvvolašvuođas Meahciráđđehusa biras- ja kvalitehtavuogádaga mielde. Meahciráđđehus addá beivejuvvon dieđuid guovllu luonddudilálašvuođaid ja bálvalanrusttegiid birra Leammi luonddustobus, Davvi-Sámi luondduguovddážis Siiddas ja interneahtas čujuhusas www.luontoon.fi Leammi álbmotmeahci siidduin. Vánddardeaddjit galget goittot ieža váldit vuhtii dan ahte davvin meahcceluonddus dálkedilálašvuođat ja ná maiddái ovdamearkka dihte álbmotmeahci johkačáziid allodat rievddada johtilit ja dilli sáhttá leat meahcis juo áibbas eará go dohko vuolggedettiin.</p>
<p>Gádjunbálvalusas vástidit guovllu gielddat. Gádjunbargguid lea jođiheamen guoskevaš gieldda čáskadanhoavda.</p>
<p>Álbmotmeahci bargiid dorvvolašvuođas fuolaha Meahciráđđehus bargodorvvolašvuhtii guoskevaš láhkamearrádusaid mielde. Álbmotmeahcis barggildeapmi gáibida ollu bargiin, ja nuba sis galget leat buorit suodjebiktasat ja bargoneavvut. Bargosuodjalandárkkisteamit ja -gulaskuddamat dahkkojuvvojit álbmotmeahcisge jeavddalaččat. Jos fuobmájuvvojit váilevašvuođat bargoneavvuin dahje dorvorusttegiin, de Meahciráđđehus bargagoahtá seammás dili njulgen dihte.</p>
<p>Álbmotmeahci viiddisvuođa ja geainnuhisvuođa dihte dan várás lea boares ruŋgoplánas árvaluvvon dahkkojuvvot meahccebuollindusten- ja gádjunbálvalusplána. Dákkár plána leat dahkan ovttasráđiid čáskadaneiseválddit, Meahciráđđehus ja čanasjoavkkut, ja dán buorrin gávnnahuvvon vuogi gánnáha joatkit. Plána dárkkistit jeavddalaččat čáskadaneiseválddit ja Meahciráđđehusa ovddasteaddji, guhte vástida Leammi álbmotmeahci gádjunbálvalusas. Maiddái gaskadárkkistemiid sáhttá ja galggašii dahkat, jos ovdamearkka dihte oktavuođadieđut rivdet. 111 <em type="bold">20 Goziheapmi 20.1 Dálá dilli </em></p>
<p>Meahciráđđehus goziha luonddusuodjalanguovlluid geavaheami eiseváldin ja guovlluid hálddašeaddjin. Meahciráđđehus lea geatnegahtton lágidit luonddusuodjalanguovlluid goziheami. Meahciráđđehusa gozihandoaimma oktiiheiveheamis ja lágideamis guovlluin vástidit meahccedárkkisteaddjit. Lappi luonddubálvalusain leat 2007:s golbma meahccedárkkisteaddjivirggi. Meahccedárkkisteaddji doaibmaváldi vuođđuduvvá Meahciráđđehusa meahccegozihanláhkii (1157/2005). Meahccegoziheapmi gullá maiddái bolesa ja rádjegozáhusa virgedoaimmaide. Rádjegoziheapmái gullá dasa lassin luonddusuodjalanlága goziheapmi luonddusuodjalanguovlluin.</p>
<p>Meahccedárkkisteaddjiide gullá oktiiheivehit gozihanovttasbarggu ovttasbargoeiseválddiiguin ja Meahciráđđehusa iežas bargoveagain. Gozihanovttasbargoeiseválddit leat vuosttažettiin boles, rádjegozáhus, tuollu, TE-guovddáš, birasguovddáš, guolástanguovllut, fuođđodikšunovttastusat ja fuođđodikšunbire. Ovttasbargoeiseválddiid ovddasteaddjiin soapmásiidda lea čállojuvvon Meahciráđđehusa gozihangoarta, mii addá sidjiide vuoigatvuođa dárkkistit doaimma lobálašvuođa stáhta guovlluin maiddái astoáiggis. Meahciráđđehusa bargit gozihit luonddugeavaheami iežaset barggu lassin iežaset doaibmasuorggi olis. Bargoveagas muhtumat leat oahpásmuvvan viidát meahccegoziheapmái. Juohkehaš galgá uhcimustá almmuhit iežas áican rihkkumušain meahccedárkkisteaddjái.</p>
<p>Ovttasgoziheapmi dáhpáhuvvá beaivválaš eallimis ovttasplánemiin, oktasaš gozihanmátkkiiguigin, gozihandáhpáhusaiguin ja dieđuid lonohallama bokte. Ovttasbarggu bokte sáhttá doaimma beavttálmahttit, go resurssat ovttastahttojit ja čujuhuvvojit rivttes sajiide. Ovttasbarggu bokte sáhttá maiddái buorebut dahkat dovddusin goziheami.</p>
<p type="listitem">Goziheapmi hehtte bures ovddalgihtii rihkkosiid ja lobihisvuođaid. Meahciráđđehusa   váldogozihanguovllut leat Leammi álbmotmeahcis, ja dehálaš suorggit lágalašvuođa ja lobálašvuođa goziheamis leat čuovvovaččat:</p>
<p type="listitem">meahccebivddu, guolástusa, luonddusuodjalanlága ja meahccejohtaluslága goziheapmi</p>
<p type="listitem">stuorranávddiide čuohcci lágahisvuođaid goziheapmi</p>
<p type="listitem">geavahan- ja láigosoahpamušaid čuovvun</p>
<p type="listitem">golleroggandoibmii guoskevaš eanahálddašeaddji beroštumiid goziheapmi</p>
<p type="listitem">bázahus- ja birassuodjalanlágaid njuolggadusaid goziheapmi</p>
<p type="listitem">juohkeolbmovuoigatvuođaid goziheapmi</p>
<p type="listitem">luonddus johtaleaddjiid láidesteapmi bistevaš ja birasdiđolaš luonddugeavaheapmái</p>
<p type="listitem">áitatvuloš eallišlájaid bessema dárkkisteapmi ja čuovvun (vejolaš heađustusaid goziheapmi).</p>
<p>Viiddis luonddusuodjalanguovlluid goziheapmi Lappis golmmain meahccegoziheaddjiin lea hui hástaleaddji bargu, iige dat lihkostuva, jos sii eai bargga beaktilit ovttasráđiid eará doaibmiiguin. Meahciráđđehusa fásta meahccegoziheaddjiid meari lasiheapmi gáibidivččii lasseruhtadeami. Sihkkareamos vuohki guovlluid goziheami beavttálmahttimis lea lasihit máinnašuvvon ovttasbarggu ja geavahit dárkilit dálá resurssaid sierra gozihandoaimmaide. Dálá dilis rádjegozáhus bargá ollu ovttas Meahciráđđehusa bargiiguin, geat dovdet bures álbmotmeahci ja dovdet luonddusuodjalanguovllu njuolggadusaid. 112 <em type="bold">20.2 Ulbmilat ja doaibmabijut </em></p>
<p>Ovdalis máinnašuvvon váldosurggiid goziheapmi galggašii lágiduvvot nu, ahte dat šaddá bissovaš vuohkin Leammi álbmotmeahcis.</p>
<p>Leammi álbmotmeahci gozihanresurssaid geahččalit lasihit vuosttažettiin eiseválddiid gozihanovttasbarggu buorideami bokte ja Meahciráđđehusa iežas bargiid gozihanbarggu beavttálmahttima bokte.</p>
<p>Meahccedárkkisteaddji vástida luonddusuodjalanguovllu goziheami oktiiheiveheamis ja lágideamis ovttasráđiid Meahciráđđehusa bargiiguin ja gozihaneiseválddiiguin.</p>
<p>Ovdalis máinnašuvvon doaimmaiguin dorvvastuvvojit álbmotmeahci luonddusuodjaleapmái guoskevaš árvvut ja stáhtus, boazodoalu vejolašvuođat ja dorvvolaš vánddardanbiras, mas olmmoš loaktá. 113 <em type="bold">21 Ovttasbargu 21.1 Dálá dilli </em></p>
<p>Leammi álbmotmeahcci lea viiddis suodjalanguovlu, mii lea guovtte gieldda ja golmma bálgosa siste ja masa leat váikkuheamen moanat čanasjoavkkut. Deháleamos ovttasbargovuohki leat sierralágan čanasjoavko- ja almmolaš dilálašvuođat.</p>
<p>Boares ruŋgoplánas árvaluvvo ahte ”álbmotmeahci geavaheami ja dikšuma čuovvumii ja dan doaimma doarjjan Meahciráđđehus vuođđuda Leammi álbmotmeahci ráđđádallangotti. Dasa bovdejuvvojit báikkálaš olbmuid, gielddaid ja bálgosiid ovddasteaddjit ja álbmotmeahci dáfus eará dehálaš eiseválddiid ja organisašuvnnaid ovddasteaddjit.” (Meahciráđđehus 1988, s. 31) Dákkár ráđđádallangoddi ii goittot oidnojuvvon dárbbašlažžan, dasgo fargga plána nannema maŋŋá vuođđuduvvui Meahciráđđehusa vuollásaš, Anára ja Soađegili gielddaid ovttasbargojoavku ja das šattai uhcimustá guktii jagis čoahkkaneaddji orgána, mii gieđahallá maiddái Leammi álbmotmeahci áššiid. Jovkui válljejit lahtuideaset Anára ja Soađegili gielddat, sámediggi ja Meahciráđđehus.</p>
<p type="listitem">Dán plána dahkama várás vuođđuduvvui ovttasbargojoavku, masa mávssoleamos čanasjoavkkut  nammadedje ovddasteaddjiideaset (Čuovus 3). Mávssoleamos čanasjoavkkut, maiguin Meahciráđđehus čoahkkimastá dahje maid čoahkkimiin álbmotmeahci áššit gieđahallojit dárbbu mielde,  leat:</p>
<p type="listitem">Sállevári bálggus</p>
<p type="listitem">Muotkeduoddara bálggus</p>
<p type="listitem">Goikečoalmmi bálggus</p>
<p type="listitem">Leammi gilisearvi</p>
<p type="listitem">sámediggi</p>
<p type="listitem">Anára ja Soađegili gielddaid ovttasbargojoavku (s.  guktii jagis)</p>
<p type="listitem" xml:lang="smj">Gihttela gielda</p>
<p type="listitem">Lappi birasguovddáš</p>
<p type="listitem" xml:lang="fin">Inarin luonnonystävät</p>
<p type="listitem" xml:lang="fin">Lapin Kullankaivajain Liitto</p>
<p type="listitem">Anára guolástanguovlu</p>
<p type="listitem">Anára guolledoalloráđđádallangoddi (s. guktii jagis)</p>
<p type="listitem">Gáppe-Jon báikki dikšungoddi</p>
<p type="listitem">Anára fuođđodikšunovttastus</p>
<p type="listitem">Gihttela fuođđodikšunovttastus</p>
<p type="listitem">Lappi rádjegozáhus</p>
<p type="listitem" xml:lang="fra">boles</p>
<p type="listitem">tuollu.    Jahkásaččat lágiduvvo sámeguovllu bálgosiid ja Meahciráđđehusa ovttasdoaibmabeaivi, masa  oassálastet bálgosiid boazoisidat ja Meahciráđđehusa ovddasteaddjit. Meahccegoziheamis  Meahciráđđehus bargá ollu ovttas Lappi rádjegozáhusain, bolesiin ja tuolluin. 114</p>
<p>Leammi álbmotmeahci gieddebargit barget jámma ovttas Norgga luonddusuodjalangoziheaddjiiguin. Dát lea vealtameahttun guktuid álbmotmehciid suodjalandárbbuid juksan dihte, dasgo ovdamearkka dihte stuorranávddit ja ealggat rasttildit friddja riikkarájiid. Dieđut daid lihkadeamis lonohallojit dađistaga. Dát dieđut dárbbašuvvojit sihke Suomas ja Norggas earret eará áitatvuloš šlájaid čuovvumii, návdebuhtadusaide, ealgabivdolohpemearrádusaid dahkamii ja luonddusuodjalangoziheapmái. Ovttasbarggu bokte leat maiddái sáhttán beavttálmahttit dáid viiddis boaittobeale álbmotmehciid goziheami. Ovttasbargogiellan lea davvisápmi. <em type="bold">21.2 Ulbmilat </em></p>
<p>Meahciráđđehus geahččala iežas doaimma plánemis ja ollašuhttimis ovttasbargui guovllus doaibmi eará oassebeliiguin. Sierra geavaheaddjijoavkkuid dárbbuid geahččalit ollašuhttit njuolggadusaid ja resurssaid olis nu, ahte váldojuvvojit vuhtii eará geavaheaddjiid dárbbut.</p>
<p>Ovttasbarggu guovllus doaibmi turismafitnodagaiguin lea jurdda ovddežisge lasihit. Álbmotmeahcis doaibmi turismafitnodagaid geahččalit fidnet ovttasbargosoahpamuššii Meahciráđđehusain.</p>
<p>Meahciráđđehus lea gáhttemin sámi kulturárbbi ovttasráđiid sámedoaibmiiguin.</p>
<p>Meahciráđđehus lea viššalit mielde riikkaidgaskasaš ovttasbarggus, erenoamážit norgalaččaiguin ja ruoššaiguin. Meahciráđđehusas lea čavges ovttasbargu norggabeale Anárjoga álbmotmeahci ovddasteaddjiiguin.</p>
<p>Meahciráđđehusa geahččala dutkanovttasbargui allaoahpahagaiguin ja dutkanlágádusaiguin álbmotmeahci dikšun- ja geavahangažaldagain. <em type="bold">21.3 Doaibmabijut </em></p>
<p>Čanasjoavkkuid ovttasbargu ja almmolaš dilálašvuođat jotkojuvvojit dálá doaibmi vuogi mielde.</p>
<p>Meahciráđđehus áigu leat mielde Gáppe-Jon báikki dikšungotti barggus.</p>
<p>Meahciráđđehus doalaha bures doaibmi ja dehálaš ovttasbarggu norggabeale Anárjoga álbmotmeahci ovttasteaddjiiguin gieddebargiid dásis ja lasiha ovddežis ovttasbarggu áššedovdiid dásis. 115 <em type="bold">22 Resurssat ja áigedávval </em></p>
<p>Dikšun- ja geavahanplánas árvaluvvon doaibmabijuid ollašuhttináigedávval čuovvu Meahciráđđehusa luonddubálvalusaid jahkásaš doaibma- ja ekonomiijaplána. Golut ja investeremat leat čohkkejuvvon tabellii 12. Leammi álbmotmeahci goluid leat lasiheamen dáid lagamus boahttevaš áiggiid ee. oahpistanrusttegiid ođasmahttin ja bálvalanrusttegiid divodangolut.</p>
<p>Leammi álbmotmeahcci ii hábme Meahciráđđehusa servodatlaš doaibmabijuid dikšu Luonddubálvalusat-boađusovttadagas sierra ovttadaga, muhto álbmotmeahcci dikšojuvvo oassin viidáset guovllus. Plána ollašuhttináigedávval mearrašuvvá goittot loahpa loahpas Meahciráđđehusa luonddubálvalusaid jahkásaš doaibma- ja ekonomiijaplána ja vejolaš sierra fidnoruhtadeami mielde. Danin plána ollašuhttimii ii árvaluvvo áigedávval. Čuovvovaš tabeallas leat árvvoštallon doaibmabijuid gáibidan investerengolut ja bajásdoallangolut olmmošbargománotbajiid mielde boahttevaš logi jahkái.</p>
<p><em type="bold">Tabealla 12. </em>Jahkásaš geavahangolut olmmošbargománotbajiid mielde ja investeremat. Bajásdoallangolut = bajásdoallangolut olmmošbargománotbajiid (obmb) mielde jagis. </p>
<p><em type="bold">Jahkásaš geavahangolut </em></p>
<p><em type="bold">Bajásdoallan-golut </em></p>
<p>Fuolahus (bázahus- ja boaldinmuorrafuolahus), bálvalanrusttegiid bajásdoallan 20 obmb</p>
<p>Goziheapmi (meahccegoziheapmi ja bargoveaga dahkan eará goziheapmi) 15 obmb</p>
<p>Bargojođiheapmi 2 obmb</p>
<p>Oahpisteapmi (Leammi luonddustohpu ja luonddguovddáš Siida) 15 obmb</p>
<p>Gallestalličuovvumat 1 obmb</p>
<p>Dutkan, luonddudikšun ja čuovvun 1 obmb</p>
<p>Oahpistanrusttegiid plánen 1 obmb</p>
<p>Hálddahus ja plánen 2 obmb</p>
<p>Árbevierrobiotohpaid dikšun 1,5 obmb</p>
<p>Guollečáziid dikšun 0,5 obmb</p>
<p>Ovddešteapmi (buollinjoatkimat) 0,5 obmb</p>
<p>Šládjačuovvumat ja -inventeremat 1 obmb</p>
<p xml:lang="nob"><em type="bold">Investeremat </em></p>
<p xml:lang="fra"><em type="bold">Investeren euroiguin 2007–2017 </em></p>
<p>Ođđa bálvalanrusttegat 125 000</p>
<p>Johtolagaid ja bálvalanrusttegiid divodeapmi 376 000</p>
<p xml:lang="fin">Gallestallidutkamuš 25 000</p>
<p>Doaibmabidjoplánat 20 000</p>
<p>Oahpistanrusttegiid ođasmahttin 10 000</p>
<p>Bargoneavvoháhkamat 95 000</p>
<p>Kulturčuozáhagaid divodeapmi (Gáppe-Jon báiki, Čáhppes-Máhte báiki jna.) 100 000 116 <em type="bold">23 Plána váikkuhusaid árvvoštallan 23.1 Árvvoštallama vuolggasajit </em></p>
<p>Álbmotmeahci dikšun- ja geavahanplánaid dahkan ii gula daidda fitnuide, main ng. YVA-lága (Láhka birasváikkuhusaid árvvoštallanmeannudeamis 468/1994) mielde galgá dahkat birasváikkuhusaid árvvoštallama. Lága viđat logus, mii gieđahallá oppalaš čielggadangeatnegasvuođa, daddjojuvvo goittot ahte <span type="quote">”birasváikkuhusat galget čielggaduvvot ja árvvoštallot doarvái bures, go eiseválddit válmmaštallet dakkár plánaid ja prográmmaid, maid ollašuvvan sáhttá mealgat váikkuhit lundui muhto maidda eai heivehuvvo 2 logu njuolggadusat árvvoštallanmeannudeamis”</span>.</p>
<p>Ieš YVA-fitnu ektui dás lea dat earru ahte dikšun- ja geavahanplánas lea doarvái ovdanbuktit ovtta molssaeavttu, loahpalaš árvalusa. Dán árvvoštallamis ovdanbuktojuvvo, masa dikšun- ja geavahanplána árvalusat vuođđuduvvet ja buktojuvvojit ovdan sihke buorit ja heajos bealit. Birasváikkuhusat šaddet dábálaččat dušše plánas ovdanbukton doaibmabijuin dahjege áššiin, maid plána rievdada ovddit dili ektui. Ná jos álbmotmeahci juoga geavahanvuogi birra ii leat árvalus, de eai plánas leat dasa maiddái birasváikkuhusat.</p>
<p>Plánain vurdet dávjá konkrehtalaš fitnuid dego huksema, roggama, luondduriggodagaid ávkinatnima jed. Luonddusuodjalanguovlluid dikšuma ja geavaheami plánemis ii leat goittot gallii ná, muhto dilli lea dávjá aivve nuppegežiid.</p>
<p>YVA-lága <span type="quote">”ulbmilin lea ovddidit birasbeliid vuhtiiváldima [ja] – – dasa lassin ovddidit riikkavuložiid, servošiid ja eiseválddiid vejolašvuođaid oassálastit plánemii ja buoridit vejolašvuođaid heivehit oktii ulbmiliid ja oainnuid plánaid ja prográmmaid válmmaštaladettiin”</span> (Birasministeriija 1998). Meahciráđđehus lea ollašuhttán dán ulbmila dikšun- ja geavahanplána dagadettiin nu, ahte lea gullan báikkálaš olbmuid ja čanasjoavkkuid dieđuid, oainnuid ja sávaldagaid. Plána logus 1.3 Plánenproseassas muitaluvvo dárkileappot oassálastinproseassa birra. <em type="bold">23.2 Birasváikkuhusat </em></p>
<p>Plána vuođđuduvvá bistevaš geavaheami prinsihpaide, ja danin plánas geahččalit heivehit oktii ekonomalaš, sosiálalaš, kultuvrralaš ja ekologalaš ulbmiliid. Čuovvovaš loguin guorahallojuvvo sierra, mo plána váikkuha dáidda dahkkiide. 23.2.1 Ekologalaš váikkuhusat</p>
<p>Leammi álbmotmeahci luonddusuodjalandilli lea aiddo dál buorre ja plánas vulgojuvvo das, ahte dálá buorre dilli galgá seailluhuvvot boahtteáiggisge. Danin plánas eai báljo árval stuorát nuppástusaid dálá dillái.</p>
<p>Dikšun- ja geavahanplána ollašuvvan váikkuha bures guovllu ekologalaš árvvuide ja suodjalanulbmiliid ollašuvvamii, nu ahte dorvvasta dan ahte guovlu ovdána nu luonddudilis go vejolaš. Báktevuođđu ja eará geologalaš čohkiideamit bállejit lea ráfis earret golleguovlluid. 117</p>
<p>Čuovvun ja goziheapmi mearkkašit ollu plána ulbmiliid buriid ekologalaš váikkuhusaid ollašuvvamis. Beaktilis čuovvuma bokte sáhttá dávistit áiggi bále guovllu ekologalaš dilis dáhpáhuvvi ii-sávahahtti nuppástusaide. Ovdamearkka dihte geasiáigásaš meahccejohtalusvuojáhagaid gollan čuvvojuvvo, ja vuojáhagat ráhkaduvvojit dárbbu mielde gierdileabbon.</p>
<p>Álbmotmeahci eanemus geavahuvvon johtolagain ja daid birrasiin vuhttojit eatnamat gollan. Ođđa gollanvahágiid šaddama sáhttá hehttet nu, ahte johtolagaid ala ráhkaduvvojit rovit dahje daid vuođđu nannejuvvo muđui ja duovdaga sáhttá maiddái ovddeštit. Oahpisteami bokte ja áššáigullevaš rusttegiiguin sáhttá geahpedit gallestalliid ekologalaš birasváikkuhusaid, vaikko gallestallilogut lassánivččege.</p>
<p><em type="italic">Plána váikkuhusat daidda luondotiippaide ja šlájaide, maid vuođul guovlu lea váldojuvvon Natura 2000 -suodjalanguovlofierpmádahkii </em></p>
<p>Leammi álbmotmeahcci gullá Natura 2000 -suodjalanguovlofierpmádahkii, mii mearkkaša dan ahte luonddusuodjalanlága (1096/1996) 65. ja 66. §:s mearriduvvon vuoigatvuođaváikkuhusat galget guovlluin vuhtiiváldojuvvot. Jos dihto fidnu dahje plána juogo okto dahje ovttas eará fitnuiguin ja plánaiguin sáhttá mearkkašahttiláhkai čuohcit daidda Natura-guovllu luondduárvvuide, maid vuođul guovlu lea laktojuvvon Natura 2000 -suodjalanguovlofierpmádahkii, de galgá fitnu ollašuhtti árvvoštallat váikkuhusaid (LsL 65 §). Eiseváldi ii oaččo mieđihit lobi iige dohkkehit plána, jos váikkuhusaid árvvoštallan- ja cealkámušmeannudeapmi čájehit ahte fidnu dahje plána mearkkašahttiláhkai čuohcá daidda Natura-guovllu luondduárvvuide, maid vuođul guovlu lea laktojuvvon Natura-fierpmádahkii (LsL 66 §). Luonddusuodjalanlágas daddjojuvvon mearkkašahtti čuohcima dássi ja dan vuhtiiváldin namalassii dain luondduárvvuin, mat leat leamaš guovllu Natura-fierpmádahkii laktima vuođđun, ii dábálaččat hehtte guovllu dábálaš geavaheami, jos ovdamearkka dihte luonddusuodjalanlágas ii ovttaskasdáhpáhusain nuppelahkái daddjojuvvo. Leammi álbmotmeahci hárrái Natura 2000 -fierpmádat lea ollašuhtton luonddusuodjalanlága mielde.</p>
<p>Ásahusas (Ásahus stáhtaeatnamiidda vuođđuduvvon dihto álbmotmehciin ja luonddumehciin 932/ 1981) leat meroštallon gildojuvvon ja lobálaš doaibmabijut, iige Natura-mearrádus rievdat báljo dán ášši. Dát lea gávnnahuvvon stáhtaráđi mearrádusas (Stáhtaráđđi 20.8.1998) ovdamearkka dihte guolástusa, meahccebivddu ja eará luondduealáhusaid hárrái.</p>
<p>Dat luondotiippat ja šlájat, maid vuođul guovlu lea laktojuvvon Natura 2000 -suodjalanguovlofierpmádahkii, leat govviduvvon dán plána logus 5.1 Luonddu suodjaleapmi ja dikšun. Guovllu dálá geavaheapmi ii čuoze dáidda luondotiippaide ja šlájaide. Plána geahččala dorvvastit dan, ahte Natura-fierpmádaga luondotiippat ja šlájat seilot boahtteáiggisge ee. meahccejohtalusa stivrema bokte, ássáigullevaš oahpistan- ja bálvalanrusttegiiguin ja guovllu luonddudili čuovvuma bokte.</p>
<p>Čoahkkáigeassun sáhttá dadjat ahte plána ovddida Leammi álbmotmeahcci -nammasaš Naturaguovllu luondduárvvuid seailuma. Plána lea ná dehálaš oassi Natura 2000 -suodjalanguovlofierpmádaga ollašuhttimis. 11823.2.2 Sosiálalaš ja kultuvrralaš váikkuhusat</p>
<p>Plánas eai gáržžiduvvo báikkálaš olbmuid vejolašvuođat bargat iežaset ealáhusaiguin dáláža ektui. Báikkálaš olbmuid meahccebivdu, guolástus ja čoaggin ruovttu dárbbuide joatkašuvvá seammaláhkai go ovddeš ruŋgoplána áigge. Boaldinmuora geavaheapmi álbmotmeahcis geahpeduvvo ja geasiáigásaš meahccejohtalusvejolašvuođat álbmotmeahcis gáržžiduvvojit.</p>
<p>Plána dorvvasta luondduealáhusaiguin bargama uhcimustá seamma dásis go plána ođasmahttima álggahettiin ee. nu, ahte eanageavaheapmi ja meahccejohtalus stivrejuvvojit. Álbmotmeahcci seailu geainnuhis guovlun earret dálá Tirro–Áŋŋela geainnu ja Lismmá bálggesgeainnu. Mohtorfievrruiguin johtaleapmi álbmotmeahcis lea sakka gáržžiduvvon.</p>
<p>Bálvalanrusttegiid bajásdoallan ja fuolahus ja luonddudilálaš lustageavahanbirrasa gáhtten dorvvastit bealisteaset turismii vuođđuduvvi ealáhusdoaimma. Plána árvalusat dorjot maiddái eanagoddelávas ovdanbukton ovddidanprinsihpaid turismma ja lustageavaheami ovddidanavádagas.</p>
<p>Plánas dorvvastuvvojit vejolašvuođat bargat sámekultuvrrain. Deháleamos vuohki lea avádatjuohku. Álbmotmeahci boaittobealeavádat (88 % álbmotmeahci viidodagas) lea vuosttažettiin várrejuvvon sámekultuvrrain ja luondduealáhusaiguin bargama várás. Boaittobealeavádagas dorvvastuvvojit guohtoneatnamiid viiddisvuohta, oktilašvuohta, kvalitehta sihke bohccuid guohtunráfi. Boaittobealeavádagas eará geavahanhámit ja geavaheaddjit eai nappo čuoze vejolašvuođaide bargat kultuvrrain ja ekonomalaš gánnáheapmái.</p>
<p>Leammi álbmotmeahcis 94 %, dahjege dat oassi mii lea Anára gieldda siste, gullá sámiid ruovttuguvlui. Plána addá sámiide vuođđolágas dorvvastuvvon vuoigatvuođa bajásdoallat ja ovddidit iežaset giela ja kultuvrra maiddái álbmotmeahci siste. Sámedikki, birasministeriija ja Meahciráđđehusa ságastallamiin ja sámedikki ja birasministeriija ráđđádallamiin 2.10.2003 leat boahtán dán logu hárrái dan oaivilii ahte sámediggi lea kulturiešstivrenlága ollašuhttin rivttes oassebealli árvvoštallat meahcceguovlluid ja davviguovlluid eará viiddis suodjalanguovlluid dikšun- ja geavahanplánaid sosiálalaš, kultuvrralaš ja ekonomalaš váikkuhusaid sámiide. Sámedikki árvvoštallanossodat lea plána čuovusin (Čuovus 1). 23.2.3 Ekonomalaš váikkuhusat</p>
<p>Suoma luonddusuodjalanguovlluin ja erenoamážit álbmotmehciin lea álbmotekonomalaš imagomearkkašupmi. Riikkaidgaskasaš suodjalanulbmiliid ollašuhttimis davvimáilmmi viiddis luonddusuodjalanguovllut mearkkašit ollu. Plána ekonomalaš váikkuhusaid guorahallamis vulgojuvvo goittot guovlluekonomiija dásis, dasgo oppa riikka ekonomiijai dát Leammi álbmotmeahci dikšun- ja geavahanplána ii báljo mearkkaš. Oppa riikka dáfus dehálaš čovdosat – dego ruvkedoaimma ráddjehusat – leat váldojuvvon mielde njuolggadusaide.</p>
<p>Nugo sosiálalaš ja kultuvrralaš váikkuhusaid árvvoštallama oktavuođas daddjojuvvui, de plánas eai gáržžiduvvo báikkálaš olbmuid vejolašvuođat bargat iežaset ealáhusaiguin dáláža ektui. Danin plánas eai leat ekonomalaš váikkuhusat guovllu ealáhusaide, muhto jos ealáhusaid gánnáheapmi rievdá, de dat dáhpáhuvvá juoga eará siva dihte. 119</p>
<p>Guovllu geasuhusa seailluheapmi bálvalanrusttegiid, luonddudilálašvuođa ja meahccáivuođa bajásdoallama bokte buktá eahpenjuolgga dietnasiid guovllu turismafitnodagaide (omd. fanassáhtosteamit sihke idjadan- ja prográmmabálvalusat). Dasa lassin gáržžiduvvon luondduturismafitnodatdoaimma suovvan álbmotmeahcis dorvvasta njuolgga guovllu turismafitnodagaid doaibmavejolašvuođaid.</p>
<p>Álbmotmeahci dikšun ja hálddahus addet fásta barggu oktiibuot sullii golmma olmmošbargojagi veardde ja gaskaboddosaš barggu guovtte olmmošbargojagi veardde. Dáidda olbmuide gullet hálddahusas, plánemis, áššehasbálvalusas, goziheamis, bálvanrusttegiid bajásdoallamis ja fuolahusas ja guovllu dikšumii guoskevaš dieđuidčoaggimis, čuovvumis ja dieđuid bajásdoallamis vástideaddji olbmot. <em type="bold">23.3 Čoahkkáigeassu ja jurddabohtosat </em></p>
<p>Meahciráđđehus čuovvu plánemis buot dálá lágaid ja ásahusaid ja geahččala leat árvalusain vuoiggalaš. Álbmotmehciin vuođđun leat luonddusuodjalanláhka ja guovllu vuođđudanláhkamearrádusat. Meahciráđđehus dorvvasta sámiid vuođđolágalaš vuoigatvuođaid bargat iežaset kultuvrii gullevaš ealáhusaiguin ruovttuguovllusteaset. Leammi álbmotmeahcis boahtá bures ovdan sámekultuvrra, boazodoalu ja lustageavaheami dárbbuid oktiiheiveheapmi. Leammi álbmotmeahcci mearkkaša ollu báikkálaš olbmuid áigáiboađus, kultuvrras ja astoáiggedoaimmain.</p>
<p>Leammi álbmotmeahci dikšun- ja geavahanplána ii báljo rievdat guovllu eará geavaheami dahje luonddusuodjalandili. Plánas guovddážis leage dustet sierralágan áitagiid, ráhkkanit daidda ja čuovvugoahtit daid buorebut, vai luonddusuodjalanlága ja guvlui guoskevaš sierraláhkamearrádusaid ulbmilat ollašuvvet maiddái guhkesáiggeulbmiliin. Avádatjuohku lea mávssoleamos vuohki stivret lustageavaheami ja luondduturismma nu, ahte dat čuozášedje nu uhccán go vejolaš eará geavahanhámiide ja ahte álbmotmeahci luondu seailu. Plána ii báljo rievdat Anára dahje Gihttela gielddaid kultuvrralaš, sosiálalaš ja ekonomalaš dili dan dilis, mii lei boares ruŋgoplána (Meahciráđđehus 1988) áigge. Plána dorvvasta vejolašvuođaid bargat sámekultuvrra vuođđun leahkki boazodoaluin, dasgo dat ee. stivre viehka čavgadit geasiáigásaš meahccejohtalusa.</p>
<p>Buot buohkanassii plána geahččala dorvvastit guovllu dálá ealáhusaid doaibmavejolašvuođaid ja láhčit vuođu bistevaš luondduturismii. Plána buorida báikkálašekonomiija vejolašvuođaid nu, ahte Leammi álbmotmeahci luondduturismma infrastruktuvra ja doaibmavuogit beivejuvvojit ja bajásdollojit. Ná plánaárvalusat leat ovddideamen eanageavahan- ja huksenlága ja guoskevaš láhkii vuođđuduvvi stáhtaráđi prinsihppamearrádusas daddjojuvvon ulbmiliid ollašuvvama guovlluidgeavahanulbmiliid hárrái riikkadásis.</p>
<p>Luonddusuodjaleami dáfus plána árvalusat ovddidit Leammi álbmotmeahci ja ná maiddái Natura 2000 -suodjalanguovlofierpmádga luondduárvvuid seailuma.</p>
<p>Dikšun- ja geavahanplána ásaha guovllu dikšumii ja geavaheapmái ulbmiliid, prinsihpaid ja ráddjehusaid. Plánema oktavuođas dahkkojuvvon, guovllu dálá dili kárten addá vejolašvuođa boahtteáiggis čuovvut, mo vurdojuvvon birasváikkuhusat ollašuvvet. Meahciráđđehusa vuollásaš, Anára ja Soađegili gielddaid ovttasbargojoavku ja guovllu bálgosat leat hui guovddážis dán čuovvumis. Lea dehálaš ahte báikkálaš ássit ja eará čanasjoavkkut sáhttet leat mielde čuovvumin ja ollašuhttimin plána ja ahte sidjiide addojuvvo vejolašvuohta váikkuhit plána lassin dan ollašuhttimii. Goziheapmi lea mávssolaš oassi plána árvalusaid ollašuhttimis ja čuovvumis. 120</p>
<p><em type="bold">Gáldut </em></p>
<p>Áibmojohtalusláhka 281/1995.</p>
<p>Ásahus stáhta oamastan visttiid suodjaleamis 480/1985.</p>
<p>Ásahus stáhtaeatnamiidda vuođđuduvvon dihto álbmot- ja luonddumehciin 932/1981.</p>
<p>Ásahus stáhtaeatnamiidda vuođđuduvvon dihto álbmot- ja luonddumehciin 583/1991.</p>
<p xml:lang="fin">Bagge, P., Lehtovuori, M. &amp; Lindqvist, O. 1963: Havaintoja Inarin ja Enontekiön Lapin linnustosta kesällä 1961. – Ornis Fennica 40(1): 21–31.</p>
<p>Bázahusfuolahusláhka 1072/1993.</p>
<p xml:lang="fin">Birasministeriija 1992: Arvokkaat maisema-alueet. – Divrras duovddaguovllut. Smiehttamuš 66/ 1992. Birasministeriija, birassuodjalanossodat. — 1994a: Ympäristövaikutusten arviointi. Parempaan suunnitteluun. – Birasministeriija. 19 s. — 1994b: YVA-lain toimeenpano. Yhteysviranomaisten tehtävät. – Työryhmän mietintö 3. Biras-ministeriija, biraspolitihka ossodat. 56 s. — 1998: Ohjeet suunnitelmien ja ohjelmien ympäristövaikutusten arvioinnista. – Biras-ministeriija, guovlluidgeavaheami ossodat. 37 s. — 1999: Natura 2000 -verkoston Suomen ehdotus. – Natura 2000 -fierpmádaga Suoma evttohus.</p>
<p xml:lang="fin">Suomen Ympäristö 299. 111 s. — 2002a: Ohjelma luonnon virkistyskäytön ja luontomatkailun kehittämiseksi. – Suomen</p>
<p xml:lang="fin">Ympäristö 535. Birasministeriija, guovlluidgeavaheami ossodat, Helsset. 48 s. — 2002b: Natura 2000 -alueiden hoito ja käyttö. – Bargojoavkku smiehttamuš. Suomen</p>
<p>Ympäristö 597. Birasministeriija, guovlluidgeavaheami ossodat, Helsset. 88 s.</p>
<p>Boazodoalloláhka 848/1990.</p>
<p>Boazodoalu ja luondduealáhusaid ruhtadanláhka 45/2000.</p>
<p>Čáhceláhka 264/1961.</p>
<p>Dološmuitoláhka 295/1963.</p>
<p>Eana- ja meahccedoalloministeriija &amp; birasministeriija 1996:</p>
<p xml:lang="fin">Suomen maasuurpetokannat ja niiden hoito. –</p>
<p xml:lang="fin">Suurpetotyöryhmän raportti. MMM:n julkaisuja 6/1996. 41 s. + čuvvosat.</p>
<p>Eanageavahan- ja huksenláhka 132/1999.</p>
<p xml:lang="fin">Elo, T. &amp; Magga, P. (toim.) 2007: Eletty, koettu maisema. Näkökulmia saamelaiseen kulttuuri-maisemaan. – Suomen Ympäristö 34/2007. Lappi birasguovddáš. 121</p>
<p>Eurohpá ovttastumiid ráđi loddedirektiivva. – 79/409/EOO.</p>
<p>Eurohpá ovttastumiid ráđi luondodirektiivva. – 92/43/EOO.</p>
<p xml:lang="fin">Eurola, S., Bendiksen, K. &amp;, Rönkä, A. 1992: Suokasviopas. – Oulanka Reports 11. 205 s.</p>
<p xml:lang="smj">Fievroláhka 1090/2002.</p>
<p xml:lang="nob">Frantzen, B., Dransfeld, H. &amp; Hunsdal, O. 1991: Fugleatlas for Finnmark. – Trykkforum AS,</p>
<p xml:lang="vep">Vadsö. 226 s.</p>
<p xml:lang="smj">Gádjunláhka 468/2003.</p>
<p>Giddodagaid čohkkenláhka 554/1995.</p>
<p xml:lang="deu">Granit, O. 1938: Versuch zur quantitativen Untersuchung der Vogelfauna einer Fjedgegend in</p>
<p xml:lang="isl">Nordfinnland. – Ornis Fennica 15: 53–65.</p>
<p xml:lang="smj">Guolástanláhka 286/1982.</p>
<p xml:lang="fin">Gustavsen, H. G. &amp; Timonen, M. 1999: Lapin suojametsäalueen männiköiden rakenne, kasvu ja käsittely. – Metsätutkimuslaitoksen tiedonantoja 748. 54 s.</p>
<p xml:lang="fin">Haartman, L., von Hilden, O., Linkola, P., Suomalainen, P. &amp; Tenovuo, R. 1966: Pohjolan Linnut värikuvin 11: 345– 493. – Helsset. —, von Hilden, O., Linkola, P., Suomalainen, P. &amp; Tenovuo, R. 1971: Pohjolan linnut värikuvin 11: 865–984. – Helsset.</p>
<p xml:lang="eng">Haila, Y. 1983: Colonisation of islands in a north-boreal Finnish lake by land birds. – Annales</p>
<p xml:lang="pol">Zoologi Fennici 20: 179–197.</p>
<p xml:lang="fin">Halinen, P. 2004: Esi- ja varhaishistoria. – Girjjis Kajala, L. (toim.): Lemmenjoki. Suomen suurin kansallispuisto. The largest national park in Finland. Meahciráđđehus. s. 16–43.</p>
<p xml:lang="fin">Havas, P. (toim.) 1980: Suomen Luonto. Suot. – Kirjayhtymä. Helsset. 347 s.</p>
<p xml:lang="fin">Helle. T. &amp; Aspi, J. 1983: Effects of winter grazing by reindeer on vegetation. – Oikos 40: 337–343. —, Kajala, L., Niva, A. &amp; Särkelä, M. 1998: Poron laidunnuksen vaikutus tunturikoivikoiden rakenteeseen. – Girjjis Hyppönen, M., Penttilä, T. &amp; Poikajärvi, H (toim.): Poron laidunnuksen vaikutus metsä- ja tunturiluontoon. Metsäntutkimuslaitoksen tiedonantoja 678: 132–141.</p>
<p xml:lang="fin">Hilden, O. 1987: Tunturikiuru katoamassa Suomesta. – Lintumies 22: 51–59.</p>
<p xml:lang="fin">Hyytiä, K., Kellomäki, E. &amp; Koistinen, J. 1983: Suomen Lintuatlas. – Suomen Lintutieteellisen</p>
<p xml:lang="fin">Yhdistyksen Lintutieto, Helsset. 520 s.</p>
<p xml:lang="eng">Hämet-Ahti, L. 1963: Zonation of the mountain birch forests in northernmost Fennoscandia. –</p>
<p>Ann. Bot. Soc. Vanamo 34(4): 1–27. 122</p>
<p xml:lang="fin">Hämet-Ahti, L. 1988: Suomen kasvimaantieteellinen sijainti. – Girjjis: Suomen kartasto. Vihko 141–143. Elävä luonto, luonnonsuojelu. Eanamihtidanlágádus, Suoma eatnandieđalaš searvi. 32 s.</p>
<p xml:lang="fin">Jensen, Ø. W. 2004: Luontoa ja elämää rajan takana. Ylä-Inarinjoen kansallispuisto. – Girjjis</p>
<p xml:lang="fin">Kajala, L. (toim.): Lemmenjoki. Suomen suurin kansallispuisto. The largest national park in Finland. Meahciráđđehus. s. 242–257.</p>
<p xml:lang="fin">Johansson. P. &amp; Manninen, T. 2004: Maankamaran synty ja kehitys. – Girjjis Kajala, L. (toim.):</p>
<p xml:lang="fin">Lemmenjoki. Suomen suurin kansallispuisto. The largest national park in Finland. Meahciráđđehus. s. 150–173.</p>
<p xml:lang="fin">Jokimäki, J. 1985: Lämmin kevät toi sirittäjiä Lappiin. Sirittäjätihentymä Inarin Lemmenjoella. –</p>
<p xml:lang="fin">Kokko 8: 49. — &amp; Punnonen, P. 1984: Lemmenjoen kansallispuiston linnustoselvitys 27.6.–9.7.1984. –</p>
<p>Máŋggus. Meahciráđđehus. 26 s.</p>
<p xml:lang="smn">Kaipiainen, H., Kemppainen, E., Peltonen, S. L. &amp; Alanen, A. (toim.) 1997: Uhanalaisuuden arviointiperusteet. – Suoma Birasguovddáža máŋggus 68. Suoma Birasguovddáš, Helsset. 79 s.</p>
<p xml:lang="fin">Kajala, L. (toim.) 2004: Lemmenjoki. Suomen suurin kansallispuisto. The largest national park in</p>
<p>Finland. – Meahciráđđehus. 335 s. — &amp; Norokorpi, Y. 2004: Kuusen metsänrajalla. – Girjjis Kajala, L. (toim.): Lemmenjoki.</p>
<p xml:lang="fin">Suomen suurin kansallispuisto. The largest national park in Finland. Meahciráđđehus. s. 186–188.</p>
<p xml:lang="fin">Kallio, P. 1954: Turun Eläin- ja Kasvitieteellisen seuran Lapin retki v. 1954. – Luonnon Tutkija 58: 145–151.</p>
<p xml:lang="fin">Kalpio, S. &amp; Bergman, T. 1999: Lapin perinnemaisemat. – Alueelliset ympäristöjulkaisut 116.</p>
<p>Lappi birasguovddáš &amp; Meahciráđđehus, Roavvenjárga. 236 s.</p>
<p xml:lang="fin">Karhu, H. &amp; Osmonen, O. 2000: Inarin Lapin Linnut. Faunistisia lintutietoja Inarin Lapista, erityisesti vuosilta 1985–1999. – Kokko 15: 3–126.</p>
<p>Karhu, O. &amp; Kunttu, P. 1999: Naukussuon linnustokartoitus. – Máŋggus. Meahciráđđehus. 8 s.</p>
<p xml:lang="fin">Keränen, S. 2004a: <em type="italic">Arnica Angustifolia </em>Vahl. <span type="quote" xml:lang="fao">”Tunturin auringonkukka”</span>. – Girjjis Kajala, L. (toim.): Lemmenjoki. Suomen suurin kansallispuisto. The largest national park in Finland. Meahciráđđehus. s. 206. — 2004b: Kasvisto. – Girjjis Kajala, L. (toim.): Lemmenjoki. Suomen suurin kansallispuisto. The largest national park in Finland. Meahciráđđehus. s. 198–205. — 2004c: Lemmenjoen kansallispuiston luontotyypit ja Euroopan unioni. – Girjjis Kajala, L. (toim.): Lemmenjoki. Suomen suurin kansallispuisto. The largest national park in Finland. Meahciráđđehus. s. 179–181. 123 </p>
<p xml:lang="fin">Keränen, S. 2004d: Perinnemaisemia Lemmenjoen kansallispuistossa. – Girjjis Kajala, L. (toim.):</p>
<p xml:lang="fin">Lemmenjoki. Suomen suurin kansallispuisto. The largest national park in Finland. Meahciráđđehus. s. 207. — 2004e: Suot. – Girjjis Kajala, L. (toim.): Lemmenjoki. Suomen suurin kansallispuisto. The largest national park in Finland. Meahciráđđehus. s. 189–192. — 2004f: Tunturit. – Girjjis Kajala, L. (toim.): Lemmenjoki. Suomen suurin kansallispuisto. The largest national park in Finland. Meahciráđđehus. s. 193–195. — 2004g: Vaskojoki. Lopulta virta vie Jäämereen. – Girjjis Kajala, L. (toim.): Lemmenjoki.</p>
<p xml:lang="fin">Suomen suurin kansallispuisto. The largest national park in Finland. Meahciráđđehus. s. 196–197. —, Kajala, L. &amp; Norokorpi, Y. 2004: Ympäristö muokkaa kasvillisuutta. – Girjjis Kajala L. (toim.): Lemmenjoki. Suomen suurin kansallispuisto. The largest national park in Finland. Meahciráđđehus. s. 176–179.</p>
<p xml:lang="fin">Klinga, J. 1998: Ylä-Lapin kaakkurikannan <em type="italic">(Gavia stellata) </em>nykytila. – Máŋggus. Meahci-ráđđehus. 12 s. </p>
<p xml:lang="fin">Kojo, R. 2004: Matkailu ja retkeily. – Girjjis Kajala, L. (toim.): Lemmenjoki. Suomen suurin kansallispuisto. The largest national park in Finland. Meahciráđđehus. s. 98–128.</p>
<p xml:lang="fin">Kokko, P. &amp; Leiviskä, M. 1987: Lemmenjoen kansallispuiston länsiosan linnustosta 1987. –</p>
<p>Máŋggus. Meahciráđđehus. 9 s.</p>
<p>Komiteasmiehttamuš 1953: Luonddu- ja álbmotmeahccekomitea smiehttamuš. – 47 s. — 1976: Álbmotmeahccekomitea smiehttamuš. – Komiteasmiehttamuš 1976: 88. 199 s.</p>
<p xml:lang="fin">Kujala, V. 1962: Ivalonjoen ja sen varsien kasvistosta. – Arch. Soc. Vanamo 16: 163–193.</p>
<p xml:lang="fin">Kulmala, H. 1999: Kasvihavaintoja Kietsimä- ja Repojokien latvoilta Inarista. – Lutukka 15: 27–29.</p>
<p xml:lang="fin">Kumpula, J., Colpaert, A., Kumpula, T. &amp; Nieminen, M. 1997: Suomen poronhoitoalueen talvi-laidunvarat. – Kala- ja riistaraportteja nro 93. Riistan- ja kalantutkimuslaitos. 42 s. + čuvvosat. —, Colpaert, A. &amp; Nieminen, M. 1999: Suomen poronhoitoalueen kesälaidunvarat. – Kala- ja riistaraportteja nro 152. Riistan- ja kalantutkimuslaitos, Kaamanen. 40 s. + čuvvosat. —, Colpaert, A., Anttonen, M. &amp; Nieminen, M. 2004: Poronhoitoalueen pohjoisimman osan (13 paliskuntaa) talvilaidunten uusintainventointi vuosina 1999–2003. – Kala- ja riistaraportteja nro 303.</p>
<p>Láhka birasváikkuhusaid árvvoštallanmeannudeamis 468/1994. – YVA-láhka.</p>
<p>Láhka dihto ođđa luonddusuodjalanguovlluid vuođđudeamis stáhtaeatnamiidda 634/1956.</p>
<p>Láhka luonddudilálaš buktagiid čoaggima gáržžideamis dihto dáhpáhusain 332/1955. 124</p>
<p>Láhka stáhta oamastan dihto guovlluid čohkkemis álbmotmeahccin ja luonddumeahccin 674/1981.</p>
<p xml:lang="fin">Laine, U., Lindgren, L. &amp; Mäkinen, Y. 1955: Havaintoja Utsjoen pitäjän länsiosan kasvistosta. –</p>
<p xml:lang="deu">Arch. Soc. Vanamo 9: 120–135.</p>
<p xml:lang="fin">Lapin seutukaavaliitto 1994: Pohjois-Lapin kiinteät muinaisjäännökset. – Julkaisu nro 136. Sarja</p>
<p>A. 276 s. + čuvvosat.</p>
<p xml:lang="fin">Lappi birasguovddáš 1996: Lapin kulttuuriympäristöohjelma. – Toim. Jarmo Lokio. Máŋggus. 289 s. + čuvvosat. — 2007: Eletty, koettu maisema. Näkökulmia saamelaiseen kulttuurimaisemaan. – Toim. Elo, T. &amp; Magga, P. Suomen Ympäristö 34/2007.</p>
<p>Lappi eanagoddeprográmmas 2006: Lappi eanagoddeprográmmas áigodagas 2007–2010. Sáme-kulturoassi. – Máŋggus. Dohkkehuvvon sámedikki stivrras 7.9.2006. 22 s.</p>
<p xml:lang="fin">Laurila, J. 2002: Kotkanpojilla hyvä kesä. – Suomen Luonto 61: 14–15.</p>
<p xml:lang="fin">Leivo, M., Asanti, T., Koskimies, P., Lammi, E., Lampolahti, J., Mikkola-Roos, M. &amp; Virolainen,</p>
<p xml:lang="fin">E. 2002: Suomen tärkeät lintualueet FINIBA. – BirdLife Suomen julkaisuja 4, Kuopio. 142 s.</p>
<p xml:lang="fin">Lokio, J. 1997: Lapin kulttuuriympäristöohjelma. – Diplomabargu. Lappi birasguovddáš,</p>
<p>Roavvenjárga. 289 s. + čuvvosat.</p>
<p xml:lang="fin">Lounamaa, J. &amp; Vuokko, S. 1978: Kasvit kallioperän indikaattoreina Lapissa. – Acta Lapponica</p>
<p xml:lang="pol">Fenniae 10: 122–128.</p>
<p xml:lang="smj">Luonddusuodjalanláhka 1096/1996.</p>
<p>Magga, P. 2007: Birrasis. Lappi kulturbirrasat oahpisin -fitnu sámeoasi loahpparaporta. – Oulu allaoahpahaga Giellagas Instituhtta.</p>
<p xml:lang="fin">Mattila, E. 2006: Porojen talvilaitumien kunto Ylä-Lapin paliskunnissa vuonna 2004. – Metlan työraportteja 28.</p>
<p xml:lang="fin">Mattus, I. 2004: Paikannimistö luonnon ja kulttuurin kuvaajana: – Girjjis Kajala, L. (toim.):</p>
<p xml:lang="fin">Lemmenjoki. Suomen suurin kansallispuisto. The largest national park in Finland. Meahciráđđehus. s. 258–335.</p>
<p>Meahcástanláhka 615/1993.</p>
<p>Meahccejohtalusláhka 1710/1995.</p>
<p xml:lang="fin">Meahciráđđehus 1978: Kansallispuistojen käytön yleisohje. Kansallispuistojen osa-alueet.</p>
<p xml:lang="fin">Lemmenjoen kansallispuiston runkosuunnitelma. – Máŋgosis: Metsähallituksen hallinnassa olevien kansallispuistojen käyttö. Yleisohje ja runkosuunnitelmat. s. 1–20 + čuvvosat. — 1988: Lemmenjoen kansallispuiston runkosuunnitelma. – SU 4:91/200. 52 s. 125</p>
<p xml:lang="fin">Meahciráđđehus 1997: Lemmenjoen kansallispuisto. Sallivaaran poroerotuspaikka. – Dieđi-hančálus. Meahciráđđehus, luonddusuodjaleapmi. — 2000: Lemmenjoen kansallispuisto. – Dieđihančálus. Meahciráđđehus, luonddusuodjaleapmi. — 2002: Kiinteiden muinaisjäännösten hoito-opas. – Metsähallituksen luonnonsuojelujulkaisuja.</p>
<p xml:lang="fin">Sarja B 64. 40 s. — 2004: Luonnonsuojelualueiden hoidon periaatteet. Metsähallituksen luonnonsuojelualueiden tavoitteet, tehtävät ja hoidon yleislinjat. – Meahciráđđehus, luonddusuodjaleapmi. 21.5.2004. — 2006a: Ylä-Lapin luonnonvarasuunnitelma. Kausi 2006–2010. – Metsähallituksen metsä-talouden julkaisuja 57. 175 s. — 2006b: Metsähallituksen yhdenvertaisuussuunnitelma. – 1821/01/2004. Meahciráđđehus, luonddubálvalusat. 3.5.2006. — 2007a: Hoito- ja käyttösuunnittelun ohje. – Meahciráđđehus, luonddubálvalusat. 11.1.2007. — 2007b: Suojelualueiden hoidon ja käytön periaatteet. – Meahciráđđehus, luonddubálvalusat.</p>
<p xml:lang="fin">Metsähallituksen asianhallinta 2545/623/2007. 24.9.2007. 67 s.</p>
<p>Meahciráđđehusa meahccegozihanláhka 1157/2005.</p>
<p>Meahciráđđehusláhka 1378/2004.</p>
<p xml:lang="fin">Mela, M. 2004a: Lemmenjoen hirvet. – Girjjis Kajala, L. (toim.): Lemmenjoki. Suomen suurin kansallispuisto. The largest national park in Finland. Meahciráđđehus. s. 239–241. — 2004b: Suurpetojen valtakunta. – Girjjis Kajala, L. (toim.): Lemmenjoki. Suomen suurin kansallispuisto. The largest national park in Finland. Meahciráđđehus. s. 229–239.</p>
<p xml:lang="eng">Merikallio, E. 1958: Finnish Birds. Their distribution and numbers. – Fauna Fennica 5: 1–181.</p>
<p xml:lang="nob">Mossberg, B., Stenberg, L. &amp; Ericsson, S. 1992: Den nordiska Floran. – Sjätte tryckningen. Wahl-ström &amp; Widstrand. 696 s.</p>
<p xml:lang="fin">Museovirasto 1993: Rakennettu kulttuuriympäristö. Valtakunnallisesti merkittävät kulttuuri-historialliset ympäristöt. – Museovirasto, rakennushistorian osaston julkaisu 16.</p>
<p xml:lang="fin">Mäkelä, P. 2004: Kaapin Jounin kenttä. Rakennusten kunnonarvioinnit. – Metsähallituksen asian-hallinta 799/71/2005. Meahciráđđehus, Ylä-Lapin luonnonhoitoalue, luonddubálvalusat. 6.9.2004.</p>
<p xml:lang="fin">Mäkinen, Y. 1981: Inarin Lapin kasvistokartoitus. – Luonnon Tutkija 85: 84–90. — &amp; Kallio, P. 1979: The vascular plants of Inari Lapland, Finland. – Kevo Notes 4: 1–45. —, Kallio, P., Laine, U. &amp; Nurmi J. 1998: Vascular flora of Inari Lapland. 6. <em type="italic">Nymphaeacea </em>– </p>
<p xml:lang="eng"><em type="italic">Papaveraceae </em>. – Reports of the Kevo Subarctic Research Station 22: 25–86. 126 </p>
<p xml:lang="fin">Mäkitalo, K., Sutinen, R., Hyvönen, E., Pulkkinen, E., Pänttäjä, M. &amp; Sutinen, M.-L. 1994:</p>
<p xml:lang="fin">Määrääkö maaperä kuusen polaarisen metsänrajan Pohjois-Lapissa? – Metsäntutkimuslaitoksen tiedonantoja 539: 35–48.</p>
<p xml:lang="fin">Norokorpi, Y. 1994: Havumetsärajan sijainnin määräytyminen Suomessa. – Metsäntutkimus-laitoksen tiedonantoja 539: 7–15. — &amp; Kajala, L. 2004: Metsät. – Girjjis Kajala, L. (toim.): Lemmenjoki. Suomen suurin kansallis-puisto. The largest national park in Finland. Meahciráđđehus. s. 182–186.</p>
<p xml:lang="fin">Nurmi, J. 1975: Lemmenjoen kansallispuiston kasviharvinaisuuksia. – Luonnon Tutkija 79: 118–119.</p>
<p xml:lang="nno">Oksanen, L., Moen, J. &amp; Helle, T. 1995: Timberline patterns in northernmost Fennoscandia. –</p>
<p xml:lang="swe">Acta Botanica Fennica 153: 93–105.</p>
<p xml:lang="smj">Ortnetláhka 612/2003.</p>
<p xml:lang="fin">Osmonen, O. 2004: Lemmenjoen kansallispuiston linnusto. – Girjjis Kajala, L. (toim.): Lemmen-joki. Suomen suurin kansallispuisto. The largest national park in Finland. Meahciráđđehus. s. 210–228.</p>
<p>Ovttadássásašvuođaláhka 21/2004.</p>
<p xml:lang="fin">Partanen, S. J. 2004: Taistelu Lemmenjoen kullasta. – Girjjis Kajala, L. (toim.): Lemmenjoki.</p>
<p xml:lang="fin">Suomen suurin kansallispuisto. The largest national park in Finland. Meahciráđđehus. s. 64–83.</p>
<p>Priváhtageaidnoláhka 358/1962.</p>
<p xml:lang="fin">Purma, M. 1966 : Havaintoja Lemmenjokilaakson linnustosta 1.–24.8.1964. – Molekyyli 23: 16–17.</p>
<p xml:lang="fin">Rassi, P., Alanen, A., Kemppainen, E., Vickholm, M. &amp; Väisänen, R. (toim.) 1986 : Uhanalaisten eläinten ja kasvien suojelutoimikunnan mietintö I–III. – Komiteasmiehttamuš 1985: 43. Birasministeriija, Helsset. —, Kaipiainen, H., Mannerkoski, I. &amp; Ståhls, G. 1992 : Uhanalaisten eläinten ja kasvien seuranta-toimikunnan mietintö. – Komiteasmiehttamuš 1991: 30. Birasministeriija, Helsset. 328 s. —, Alanen, A., Kanerva, T. &amp; Mannerkoski, I. (toim.) 2001 : Suomen lajien uhanalaisuus 2000. –</p>
<p>Birasministeriija &amp; Suoma birasguovddáš, Helsset. 432 s.</p>
<p xml:lang="deu">Rautava, E. 1964 : Über die Wasservegetation des Flusses Vaskojoki im nördlichsten Finnland. –</p>
<p xml:lang="eng">Reports from the Kevo Subarctic Research Station 1964: 69–93.</p>
<p xml:lang="fin">Roivainen, H. 1923: Tietoja kasvillisuudesta sekä putkilo- ja lehtisammalkasvistosta keskisen</p>
<p xml:lang="fin">Luttojoen seudulla. – Ann. Soc. Vanamo 1: 229–300.</p>
<p xml:lang="nob">Ruuhijärvi, R. 1960: Über die regionale Einteilung der nordfinnischen Moore. – Ann. Bot. Soc.</p>
<p xml:lang="vep">Vanamo 31(1): 1–360. 127</p>
<p>Ruuhijärvi, R. 1988: Suokasvillisuus. – Girjjis: Suomen kartasto. Vihko 141–143. Elävä luonto, luonnonsuojelu. Eanamihtidanlágádus, Suoma eatnandieđalaš searvi. 32 s.</p>
<p>Ruvkeláhka 503/1965. – Rievdadusat 589/1997.</p>
<p>Sámediggeláhka 974/1995.</p>
<p>Sámedikki 2006: Sámi bistevaš ovdáneami prográmma. – Válmmaštallon ovttasráđiid biras-ministeriijain. Dohkkehuvvon sámedikki čoahkkimis 28.2.2006. 30 s.</p>
<p>Sámi giellaláhka 1086/2003.</p>
<p xml:lang="fin">Sandström, O., Vaara, I., Heikkuri, P., Jokinen, M., Kokkoniemi, T., Liimatainen, J., Loikkanen,</p>
<p xml:lang="fin">T., Mela, M., Osmonen, O., Salmi, J., Seppänen, M., Siekkinen, A., Sihvo, J., Tolonen, J., Tuohisaari, O., Tynys, T., Vaara, M. &amp; Veijola, P. 2000: Ylä-Lapin luonnonvarasuunnitelma. – Metsähallituksen metsätalouden julkaisuja 38. 246 s.</p>
<p xml:lang="fin">Sara, I. &amp; Sara, I.-A. 2004: Porosaamelaiset Lemmenjoen kansallispuistossa. – Girjjis Kajala, L. (toim.): Lemmenjoki. Suomen suurin kansallispuisto. The largest national park in Finland. Meahciráđđehus. s. 44–63.</p>
<p xml:lang="fin">Sarkkinen, M. 2007: Arkeologinen perintö osana saamelaisalueen maisemaa. – Girjjis Elo, T. &amp;</p>
<p xml:lang="fin">Magga, P. (toim.): Eletty, koettu maisema. Näkökulmia saamelaiseen kulttuurimaisemaan. Suomen ympäristö 34. Lappi birasguovddáš.</p>
<p xml:lang="fin">Seppänen, M. 2004: Erämaavirtojen maa. – Girjjis Kajala, L. (toim.): Lemmenjoki. Suomen suurin kansallispuisto. The largest national park in Finland. Meahciráđđehus. s. 129–149.</p>
<p xml:lang="fin">Sihvo, J. 2001: Ylä-Lapin luonnonhoitoalueen ja Urho Kekkosen kansallispuiston luontokartoitus.</p>
<p xml:lang="fin">Loppuraportti osa 1. Projektikuvaus. – Metsähallituksen luonnonsuojelujulkaisuja. Sarja A 130. 76 s. — 2002: Ylä-Lapin ja Urho Kekkosen kansallispuiston luontokartoitus. Loppuraportti osa 2. Ylä-</p>
<p xml:lang="fin">Lapin luontotyypit. – Metsähallituksen luonnonsuojelujulkaisuja. Sarja A 137. 175 s.</p>
<p xml:lang="fin">Sisáššiidministeriija 1983: Valtakunnallisesti merkittävät esihistorialliset suojelualue-kokonaisuudet. – Tiedotuksia 3/1983.</p>
<p xml:lang="fin">Tenovuo, R. 1955: Havaintoja Inarin ja Enontekiön Lapin linnustosta kesinä 1938 ja 1954. –</p>
<p xml:lang="isl">Ornis Fennica 32: 40–59.</p>
<p xml:lang="fin">Tikkanen, E. 1995: Kuolan saastepäästöt Lapin metsien rasitteena. Itä-Lapin metsävaurioprojektin loppuraportti. – Gummerus, Jyväskylä. 232 s.</p>
<p xml:lang="fin">Tuominen, S., Eeronheimo, H. &amp; Toivonen, H. 2001: Yleispiirteinen biotooppiluokitus. – Metsä-hallituksen luonnonsuojelujulkaisuja. Sarja B 57. Vantaa. 60 s.</p>
<p>Ukkonen, K. 2002: Lemmenjoen kävijätutkimus. – Máŋggus. Meahciráđđehus. 138 s. — 2003: Lemmenjoen kansallispuiston kävijätutkimus. – Almmustuhtekeahtes oahppačájánas-bargu. Roavvenjárgga ámmátallaskuvla, Meahccedoalu skuvlenprográmma. 177 s. 128</p>
<p xml:lang="fin">Vasander, H. (toim.) 1998 : Suomen suot. – Suoseura ry, Helsset. 168 s.</p>
<p xml:lang="fin">Veijola, P. 1998: Suomen metsänrajametsien käyttö ja suojelu. – Metsäntutkimuslaitoksen tiedon-antoja 692. 171 s. — 2000: Piirteitä metsänrajan luontaisesta dynamiikasta Fennoskandiassa. – Girjjis Stolt, E. (toim.): Ympäristö ja tutkimus Ylä-Lapissa 1990-luvulla. s. 44–52. — 2004: Lemmenjoen kansallispuiston perustaminen ja hallinto. – Girjjis Kajala, L. (toim.):</p>
<p xml:lang="fin">Lemmenjoki. Suomen suurin kansallispuisto. The largest national park in Finland. Meahciráđđehus. s. 84–97.</p>
<p>Vuođđoláhka 731/1999.</p>
<p xml:lang="smn">Väisänen, R., Lammi, E. &amp; Koskimies, P. 1998: Muuttuva pesimälinnusto. – Otava, Helsset. 567 s.</p>
</body></document>
