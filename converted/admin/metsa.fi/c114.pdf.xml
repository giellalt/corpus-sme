<document xml:lang="sme" id="no_id"><header><title/><genre code="admin"/><author><unknown/></author><translator><person firstname="Jouni" lastname="Vest" sex="unknown" born="" nationality="FI"/></translator><translated_from xml:lang="fin"/><year>2012</year><place>Jyväskylä</place><publChannel><publication><publisher>Metsähallitus</publisher><ISSN>1796-2943</ISSN><ISBN>978-952-446-922-7</ISBN></publication></publChannel><wordcount>40073</wordcount><conversion_status type="standard"/><availability><license type="standard"/></availability><multilingual/><origFileName>https://julkaisut.metsa.fi/assets/pdf/lp/Csarja/c114.pdf</origFileName><parallel_text xml:lang="fin" location="c92.pdf"/><metadata><uncomplete/></metadata><version>XSLtemplate $Revision: 150288 $; file-specific xsl  Revision; common.xsl  $Revision$; </version></header>
<body>
<p xml:lang="deu"><em type="bold">GOVVIDANSIIDU </em>ALMMUSTUHTTI </p>
<p>Meahciráđđehus</p>
<p xml:lang="vep">ALMMUSTUHTTINÁIGI 2012</p>
<p xml:lang="deu">DOAIBMANADDI</p>
<p>Meahciráđđehus</p>
<p xml:lang="deu">DOHKKEHANBEAIVI 16.12.2010</p>
<p xml:lang="vep">LUHTOLAŠVUOHTA</p>
<p>Almmolaš</p>
<p xml:lang="deu">DIÁRANUMMIR 4281/623/2003</p>
<p xml:lang="vep">SUODJALAN-GUOVLOTIIPA/</p>
<p xml:lang="deu">SUODJALANPROGRÁMMA</p>
<p xml:lang="vep">GUOVLLU NAMMA</p>
<p>Darvvatvári meahcceguovlu</p>
<p xml:lang="fkv">NATURA 2000 -GUOVLLU NAMMA JA KODA</p>
<p>Darvvatvári meahcceguovlu FI 1300118</p>
<p xml:lang="deu">GUOVLOOVTTADAT</p>
<p>Lappi luonddubálvalusat</p>
<p xml:lang="nob">DAHKKI(T)</p>
<p>Meahciráđđehus</p>
<p xml:lang="vep">PRENTOSA NAMMA</p>
<p>Darvvatvári meahcceguovllu dikšun- ja geavahanplána</p>
<p xml:lang="deu">ČOAHKKÁIGEASSU</p>
<p>Meahcceguovlolága (62/1991) mielde Meahciráđđehus lea dahkan Darvvatvári meahcceguovllu dikšun- ja geavahanplána, mainna geahččalit seailluhit guovllu meahccáivuođa, dorvvastit luondduealáhusaid ja sámekultuvrra sihke ovddidit luonddu máŋggabealat geavaheami ja geavahanvejolašvuođaid. Darvvatvári meahcceguovllu dikšun- ja geavahanplánain lea dahkkojuvvon oktanaga meahcceguvlui oarjjabealde rádjašuvvi Leahttáseanu–Jiehtájoga jekkiidsuodjalanguovllu dikšun- ja geavahanplána. Guovlu gullá ollásit sámiid ruovttuguvlui (Láhka 974/1995). Meahcceguovlu gullá maiddái Eurohpá uniovnna Natura 2000 -suodjalanguovlofierpmádaga alpiinnalaš avádahkii, masa EU:a kommišuvdna dan dohkkehii luondodirektiivva vuođul 22.12.2003. Meahcceguovllu dikšuma ja geavaheami čuovvuma várás árvaluvvo bissovažžan oaivvilduvvon mearrádusaid sadjái bissovaš proseassa. Dát oaivvilda dan, ahte plána galgá dárkkistuvvot 10–15 jagi gaskkaid dahje dávjjitge ja dát dárkkisteapmi galgá dáhpáhuvvat oassálasti plánema prinsihpa mielde. Goitge plána váldolinnját – dego ovdamearkka dihte avádatjuohku ja dasa vuođđuduvvi eanangeavaheami stivren – leat oaivvilduvvon nu bissovaš mearrádussan go vejolaš. Plána vuođđuduvvá lágaide ja ásahusaide, Davvi-Lappi luondduriggodatplána váldoprinsihpaide, guovllu luonddu ja geavaheami vuođđočielggadusaide, báikkialdefitnamiidda, Meahciráđđehusa ja birasministeriija plánenrávvagiidda, Meahciráđđehusa bargovehkii guovllu dikšuma birra čoggon vásáhusaide, dieđuide ja meahcceguovlluid várás dahkkojuvvon ovddit dikšun- ja geavahanplánaide, čanasjoavkkuid ovdanbuktin dieđuide ja oainnuide sihke báikkálaš olbmuid ja mátkkálaččaid addin dieđuide ja máhcahahkii. Darvvatvári meahcceguovlu lea viidodaga dáfus unnimus Eanodaga gieldda meahcceguovlluin. Birastahtti guovlluidisguin dat hábme viiddis meahccás, boaittobeale je viehka luonddudilálaš guovloollisvuođa. Darvvatvári meahcceguovlu lea duovdaga dáfus Vuovde- ja Duottar-Sámi mihtilmas molsašuvvanavádat, mii lea hui jeaggái. Jeakkit leat sullii goalmmádas guovllu viidodagas. Duottarbadjosiin, jávrriin ja stuorra jekkiin golggiidit máŋggat stuorralágan jogat Muonájohkii. Beahci šaddá smávva bohtožiiguin ja ovttaskas muorran guovllu lulágeahčen, muđui guovllu lulágeahčen ja guovddášosiin leat eanas lagešvuovddit ja jeakkit. Nappo dát guovlu ii leat vuovdeekonomalaš anus. Eatnamat badjánit davásguvlui manadettiin ja Másealggi čáhcejuohkamis Norgga ráji lahkosiin leat juo oktilet duottarbadjosat, main alimusat leat badjel 600 mehtera alu. Darvvatvári meahcceguovlu lea eanas báikkálaš olbmuid anus. Dat lea sidjiide dehálaš boazodoallo-, meahccebivdo- ja lustageavahanguovlu. Meahcceguovlu gullá ollásit Giehtaruohttasa bálgosa boazodoalloguvlui. Olgobáikegoddelaš astoáiggegallestalliin guovllus johtalit geasi áigge iešráđálaš meahccevánddardeaddjit ja guolásteaddjit, geat ohcalit luondduráfi ja jaskatvuođa. Dálvit guovllu davágeahčen johtti Heahttá–Gilbbesjávri mohtorgielkámáđidja ja dasa gullevaš laktamáđidja Gárasavvonis Čiekŋalisjávrái buktet čađajohttiid guvlui. Meahcceguovllus leat Meahciráđđehusa fuolahan guokte ávdinstobu. Plána lea ollásit fidnemis suomagiellii (Metsähallituksen luonnonsuojelujulkaisuja. Sarja C 92)</p>
<p>ČOAVDDASÁNIT meahcceguovlu, boazodoallu, luondduealáhusaid, sámekultuvrra, lustageavahan</p>
<p xml:lang="deu">EARÁ DIEĐUT</p>
<p>Plána leaba čállán Liisa Kajala ja Elina Stolt.</p>
<p xml:lang="fkv">RÁIDDU NAMMA JA NUMMIR</p>
<p xml:lang="fin">Metsähallituksen luonnonsuojelujulkaisuja. Sarja C 114 Meahciráđđehusa luonddusuodjalanprentosat. Ráidu C 114</p>
<p xml:lang="nno">ISSN-L ISSN (NJÁDDON) ISSN (PDF) 1796-2943 1799-5396 1796-2943</p>
<p xml:lang="sms">ISBN (NJÁDDON) ISBN (PDF) 978-952-446-921-0 978-952-446-922-7</p>
<p xml:lang="est">SIIDOLOHKU 154 s.</p>
<p xml:lang="smj">GIELLA sámegiella</p>
<p xml:lang="deu">GOASTTIDEADDJI</p>
<p>Meahciráđđehus</p>
<p xml:lang="vep">PRENTENBÁIKI</p>
<p xml:lang="fin">Kopijyvä Oy</p>
<p xml:lang="hbs">JUOHKKI</p>
<p>Meahciráđđehus, luonddubálvalusat HADDI 10 euro 11 <em type="bold">1 Álggahus 1.1 Suoma meahcceguovllut </em></p>
<p>Suomas vuođđuduvvojedje 1991:s meahcceguovlolága (62/1991) vuođul 12 meahcceguovllu, viidodaga dáfus oktiibuot sullii 1,5 miljovnna hektára. Dáin ovcci leat ollásit sámiid ruovttuguovllus ja ovtta guovllus fas goalmmádas. Meahcceguovllut leat belohahkii luonddusuodjalanguovllut ja belohahkii ekonomiijavuovddit, dat leat máŋggabealat geavaheami guovllut.</p>
<p>Riikkaidgaskasaš meroštallama mielde meahcceguovllut leat viiddis boaittobeale guovllut, main eai leat geainnut ja mat leat measta ávdimat ja viehka luonddudilis. Meroštallan heive muhtun muddui maiddái Suoma meahcceguovlluide. Suoma meahcceguovllut leat goittot leamaš ja leat ainge olbmuid anus. Danin dat eai leat ollásit luonddudilis eaige áibbas ássameahttumat eaige dat leat maiddái álo nu boaittobealdege. Dálá meahccefievrruiguin beassá meahcceguovlluide measta birra jagi.</p>
<p>Viiddis geainnuhis skáiddit leat áiggiid mielde duddjon davvimáilmmi olbmuid ja sin jurddašanvuogi ja eallinhámi. Danin sámekultuvrras ja davviguovlluid suomakultuvrras vuhttojit bures davviárvvut ja -guottut, vaikko vel kultuvrra olgguldas hámit leat fásta ássama ja teknihka atnuiboahtima geažil sakka nuppástuvvan.</p>
<p>Sámegielas ii álgoálggus oppa gávdnoge sátni <em type="bold">meahcceguovlu </em>. Boazosámit leat ássan goittot oasi jagis meahcis ja duoddariin ja molson ain ássanbáikki fuođđodili, guollesállašiid ja guohtoneatnamiid mielde, nu ahte sis ii lean báljo fásta orrunsadji. Sámiide ruoktu lea <span type="quote">”buot duoddarat”</span>. </p>
<p>Suopmelaš meahcceguovlodoahpaga ruohttasat leat bivdokultuvrras. Meahcceguovlun leat gohčodan viiddis boaittobeale guovlluid, main olbmot johte guolásteamen ja meahcásteamen, dalle go bivdu lei vel mávssolaš oassi olbmuid birgenlágis.</p>
<p>Suopmelaččaide meahcceguovlu mearkkaša vuosttažettiin áidalas ávdin guovllu, man čađamihttu lea badjel gávcci kilomehtera ja mas leat luonddudilálaš jeakkit, ruojus vuovddit ja buhtes čázádagat. Suopmelaččat doaladuvvet meahcceguovlluide konservatiivvalaččat seailluhanládje. Meahcceguvlui olbmot báhtarit máilmmi hoahpuid dego dološ čoaggit ja bivdit. Meahcceguovllus ožžot leat olbmuid mielas rovit, ávdinstobut, dolastallanbáikkit, lávut, oahpistanrusttegat ja máđijat. Muhto eanas suopmelaččaid mielas meahcceguovllus eai oaččo leat ee. meahccekafeat eaige girjeluossaáldát. (Hallikainen 1998)</p>
<p>Meahcceguovllut váikkuhit ainge davviolbmuid eallimii – ja nuppe dáfus olbmuid doaimmat váikkuhit meahcceguovlluide. Dát guovtti guvlui váikkuheaddji gaskavuohta lea davvi eallinvuogi vuođđu. Dálá meahcceguovllut mearkkašit báikkálaš ássiide áigáiboađu, kulturárbbi ja lustageavahanvejolašvuođaid. Sii ožžot meahcceguovlluin sisaboađuid boazodoalus, guolástusas, meahccebivddus, lubmemis ja luondduturismmas.</p>
<p>Meahcceguovlluid rájit eai leat rájit báikkálaš olbmuide. Sii eai álo oppa dieđege, gokko rájit johtet, dasgo meahcceguovlluin ja daid olggobealde sáhttá bargat bohccuiguin, meahcástit ja guolástit. Dábálaččat luonduge lea ovttalágan. Hárvvet ássojuvvon davvimáilmmis meahcceguovllut gullet oassin viidáset meahcceguovllulágan eananollisvuođaide. Dain guđesge lea iežas ássan- ja ealáhushistorjá, mii vuhtto maiddái dálá geavaheddjiin ja geavahanhámiin. 12</p>
<p>Meahcceguovllulágan eatnamat eai čuovo riikkarájiid, dasgo dáid guovlluid luondu ja ássan- ja kulturhistorjá sulastahttá ollu. Báikkálaš ássit leat don doložis rasttildan viehka friddja riikkarájiid.</p>
<p>Suoma meahcceguovlolága (62/1991) vuođđun leat ovdalis govviduvvon árbevierut ja daid gudnejahttin. Suoma meahcceguovllut leat vuođđuduvvon seailluhit sihke luonddu- ja kulturárvvuid. Sáni <em type="bold">kultuvra </em>sáhttá ipmirdit viidát nu, ahte dat doallá sisttis earret dihto eallinvuogi maiddái duon eallinvuohkái guoskevaš ekonomalaš árvvuid ja doaimmaid. Dát olbmo ja luonddu oktavuođa dovddasteapmi vuhtto meahcceguovlluid rájideamis. Rájit eai leat mearriduvvon dušše <span type="quote">”gaska geainnus”</span> -ákkaid mielde iige gáibiduvvo ahte meahcceguovlu galgá leat áibbas ávdin ja luonddudilis (Meahcceguovlokomitea 1988). <em type="bold">1.2 Plánenguovlu </em></p>
<p>Darvvatvári meahcceguovlu lea Giehtaruohttasa máddagis ja dan viidodat lea sullii 67 030 ha. Viidodagastis fuolakeahttá dat lea mealgat unnit go Suoma stuorimus meahcceguovllut ja dat lea unnimus Eanodaga meahcceguovlluin. Darvvatvári meahcceguovlu laktása oarjin viidáset Leahttaseanu–Jiehtájoga jekkiidsuodjalanguovllu ja Giehtaruohttasa meahcceguovllu hábmen eananollisvuhtii (govva 1). Meahcceguovllu davábealde, Norggas, lea geainnuhis guovlu ja seammasullasaš guovlu joatkašuvvá gitta Guovdageidnui. Darvvatvári meahcceguovllu lullirádji manná váldogeaidnu 21:a davábeale, dat lea lagamusas sullii golmma kilomehtera duohken váldogeainnus. Lagamusas meahcceguovllu lea Gulddáma gillái manni geaidnu. Gilis lea meahcceguovllu ráji ala sullii okta kilomehter. Nuortan meahcceguovlu rádjin lea muhtun muddui Sálvvoš- ja Bálojohka ja lagamusas meahcceguovlu lea Leaibejávrri gili buohta sullii golmma kilomehtera duohken Heahttá–Guovdageaidnu-geainnus.</p>
<p>Guovlu gullá ollásit sámiid ruovttuguvlui. Meahcceguovlu gullá maiddái Natura 2000 -suodjalanguovlofierpmádaga alpiinnalaš avádahkii, masa EU-kommišuvdna dohkkehii dan <em type="bold">Darvvatvárri </em>-nammasaš guovlun (FI 1300118) luondodirektiivva (92/43/ETY) vuođul 22.12.2003. </p>
<p>Darvvatvári meahcceguovlu lea hui čielgasit báikkálaš olbmuid meahcceguovlu, gos eai leat dutkanvánddardeddjiid áiggiid rájes báljo dihtton olggobealde boahtán olbmot. Olgobáikegoddelaččat vánddardit eanas Oarjedavvi-Eanodagas Giehtaruohttasa stuorraduottarguovllus, mii lea Suoma dilis geologiija, elliid ja šattuid dáfus hárvenaš guovlu. Ná Darvvatvári meahcceguovllus vánddardit ollu unnit olbmot go Giehtaruohttasa meahcceguovllu oarjedavágeahčen. Darvvatvári meahcceguovllus johtalit geasi áigge dakkár iešráđálaš meahccevánddardeaddjit ja guolásteaddjit, geat ohcalit luondduráfi ja jaskatvuođa. Guovllu davágeahčen manná dálvit Heahttá–Gilbbesjávri-mohtorgielkávuojáhat ja dasa laktáseaddji laktavuojáhat Gárasavvonis Čiekŋalisjávrái. Daid mielde johtet olbmot dálvit guovllu čađa.</p>
<p>Darvvatvári meahcceguovllus eai leat geainnut; vaikko vel Lávváris Čiekŋalisjávrái ja Gulddámis Leaibejávrái mannet muhtun muddui meahcceguovllu siste Geaidnohálddahusa máđijat. Dasa lassin Meahciráđđehus mieđiha báikegoddelaččaide dárboguorahallama mielde geasiáigásaš meahccejohtaluslobiid maiddái muhtun eará vuojáhagaide.</p>
<p>Guovllus eai ása birra jagi. Dan sadjái meahcceguovllus leat bálgosiid guođohanbáikkit ja maiddái boazodoalu, meahccebivddu, guolástusa ja čoaggindoalu doarjjabáikkit. Priváhtaeatnamat ja -čázit meahcceguovllu siste leat 22 dálus oktiibuot 300 ha, 43 bálsttá. Dat eai gula meahcceguvlui eaige Natura 2000 -suodjalanguovlofierpmádahkii.</p>
<p>Meahcceguovlu gullá ollásit Giehtaruohttasa bálgosa boazodoalloguvlui. Vaikko boazodoallu – dego earáge ealáhusat – lea maŋimuš logijagiid sakka rievdan, de guovllu boazodoallu čuovvu ainge guhkás árbevirolaš vugiid. Ovdamearkka dihte bohccuid eai mielas biepma dálvit. Johtti boazodoallokultuvra seaillui Giehtaruohttasa bálgosis gitta 1960-logu rádjai. 14</p>
<p>Guovllu stuorimus jávrriin bivdet ruovttudárbui. Dasa lassin guolástus lea mearkkašahtti oassi ealáhusollisvuođas guovllu luondduealáhusbargiide. Lustabivdit leat viehka unnán guovllu fállan vejolašvuođaid ektui.</p>
<p>Rievssatbivdu mearkkaša ekonomalaččat báikkálaš olbmuide. Luondduealáhusbargit bivdet rievssahiid árbevirolaš vuogi mielde gárddiiguin. Čakčat lustabivdit bohtet bivdit rievssahiid guhkkinge. Ealganálli lea buorre meahcceguovllu lulágeahčen, ja nuba báikkálaš ássit bivdet maiddái ealggaid.</p>
<p>Vuovdedoalu dárbbuide meahcceguovllu eai geavat. Meahciráđđehus váldá guovllus sogiid barttaid boaldinmuorrafuolahussii. Seammaládje boazodoalu ja luondduealáhusaid doarjjabáikkiid, mat leat vuolit guovlluin, geavahussii váldojuvvo guovllus vehá boaldinmuorra.</p>
<p>Darvvatvári meahcceguovllu báikenamat leat leamaš álgoálggos sámegillii. Maŋimuš logijagiid áigge eanas namaide lea vuogáiduvvan raddálagaid sámegielat báikenamain suomagielat hápmi. Darvvatvári báikenamaid leat čoaggán 1960-logus, ja Eananmihtidanlágádus lea beivehan daid ođđaseamos 1:50 000 topográfakárttaide (almmustuvvan 1996–1997). Dán plánas geavahit dáid ođđaseamos topográfakárttaid báikenamaid. Teavsttas geavahuvvo suomagielat báikenamma álo, go gávdno vuogáiduvvan hápmi. Temákárttain leat namat sihke sáme- ja suomagillii, jos dat earránit nubbi nuppis. Báikenamaid birra gávdnojit lasi dieđut Darvvatvári meahcceguovllu ja Leahttaseanu–Jiehtájoga luonddu ja geavaheami vuođđočielggadusas (Kajala 2002f), man oktan oassin lea báikenammačielggadus. Das leat báikenammalogahallama lassin guorahallon álgoálgosaš sámegielat báikenamaid mearkkašumit (Heikkilä 2002). <em type="bold">1.3 Plánenproseassa </em></p>
<p>Meahcceguovloláhka (62/1991) geatnegahttá Meahciráđđehusa dahkat meahcceguovlluid várás dikšun- ja geavahanplánaid. Go birasministeriija lea nannen dikšun- ja geavahanplána, de Meahciráđđehus lea geatnegahtton doaibmat plána mielde. Oktanaga Darvvatvári meahcceguovllu dikšun- ja geavahanplánain dahkkojuvvo meahcceguvlui oarjin rádjašuvvi Leahttaseanu–Jiehtájoga jekkiidsuodjalanguovllu dikšun- ja geavahanplána (Meahciráđđehus 2011). Danin plána kárttain oidnojit guktot guovllut.</p>
<p>Meahcceguovllu dikšuma ja geavaheami čuovvuma várás árvaluvvo bissovaš mearrádusaid sadjái bissovaš proseassa. Dát oaivvilda dan, ahte plána galgá dárkkistuvvot 10–15 jagi gaskkaid dahje dávjjitge ja dát dárkkisteapmi galgá dáhpáhuvvat oassálasti plánema prinsihpa mielde. Goittotge plána váldočuoggát – dego avádatjuohku ja dasa vuođđuduvvi eanangeavaheami stivren – leat oaivvilduvvon nu bissovaš mearrádussan go vejolaš.</p>
<p>Plána vuođđun leat lágat ja ásahusat, Davvi-Lappi luondduriggodatplána váldočuoggát (Sandström ee. 2000) [luondduriggodatplána dárkkistuvvui jagiid 2005–2006 (Sihvo ee. 2006)], guovllu luonddu ja geavaheami vuođđočielggadusat (Kajala 2002f), báikkialdefitnamat, Meahciráđđehusa ja birasministeriija plánenrávvagat, Meahciráđđehusa bargovehkii guovllu dikšuma birra čoggon vásáhusat ja dieđut ja meahcceguovlluid várás dahkkojuvvon ovddit dikšun- ja geavahanplánat, čanasjoavkkuid oainnut ja báikkálaš olbmuid ja vánddardeddjiid addin oainnut ja oaivilat.</p>
<p>Meahcceguovloplána birra lea dieđihuvvon viššalit ja plánenproseassa lea leamaš rabas. Báikkálaš olbmot leat beassan oassálastit fidnui ee. gillečoahkkimiin, mat leat dollojuvvon skábma– juovlamánus 2000 Gárasavvonis, Guhttásis ja Leaibejávrris ja čakča–golggotmánus 2002 Gárasavvonis ja Leaibejávrris. Giehtaruohttasa bálgosiin lea ráđđádallon plána birra guktii, vuosttaš 15háve 21.12.2000 ja nuppi háve 28.8.2002. Sámedikkiin Meahciráđđehus doalai lágasmearriduvvon ráđđádallama 17.12.2002. Maiddái eará oktavuođain boahtán máhcahat lea merkejuvvon muitui, ja čuvvosiin 2 ja 3 boahtá ovdan, movt sierra oktavuođain plánenproseassa áigge boahtán máhcahat lea váldojuvvon vuhtii plánemis.</p>
<p>Sámedikki, birasministeriija ja Meahciráđđehusa ságastallamiin leat <em type="bold">Plána birasváikkuhusaid árvvoštallamis </em>boahtán dan oaivilii, ahte sámediggi lea kulturiešstivrenlága (974/1995) ollašuhttin rivttes oassebealli árvvoštallat meahcceguovlluid ja davviguovlluid eará viiddis suodjalanguovlluid dikšun- ja geavahanplánaid sosiálalaš, kultuvrralaš ja ekonomalaš váikkuhusaid, dalle go guorahallojit plána váikkuhusat sámiide. Sámedikki árvvoštallanossodat lea plána čuovusin (Čuovus 1). </p>
<p>Plánenproseassa lea leamaš jagiid 2000–2004 ollašuhttimin meahcceguovloplánejeaddji Liisa Kajala ja dasto spesiálaplánejeaddji Elina Stolt. Plána lea gieđahallon Meahciráđđehusa ásahan Eanodaga gieldda ovttasbargojoavkkus, mii lea doaibman plánema stivrenjoavkun, ja dasa lassin Eanodaga guolledoalloráđđádallangottis. Lágasmearriduvvon ságastallan sámedikkiin dollojuvvui 17.2.2002.</p>
<p>Čálalaš cealkámušaidaddimii plána sáddejuvvui 8.9.2004. Čálalaš cealkámušat bivdojuvvojedje 39 oassebealis, main 22 adde cealkámuša. Meahciráđđehus dagai cealkámuščoahkkáigeasu calkámušaddiid ja fáddásurggiid mielde (Čuovus 4). Cealkámušaid vuođul Meahciráđđehus guorahalai plánii dárbbašlaš rievdadanárvalusaid oktan ákkastallamiiguin.</p>
<p>Sámegiela geavaheamis ásahuvvo sierranas lágas (1086/2003). Giellalága juksanmearrin lea, ahte lágas dáhkiduvvon sápmelaččaid vuoigatvuohta geavahit iežaset giela virgeoapmahaččain ollašuvašii maiddái geavadis. Sámi giellalága mielde Meahciráđđehus jorgališgođii 2004:s dikšun- ja geavahanplánaid maiddái sámegillii. Meahciráđđehus ráđđádalai sámedikkiin das, galgágo plána leat sámegillii cealkámušgulaskuddamiid áigge. Sámediggi gávnnahii ahte ovdalgo dat sáhtii addit cealkámuša plánas ja árvvoštallama plána váikkuhusain sámekultuvrii, de plána galgá doaimmahuvvot Sámediggái sámegillii jorgaluvvon hámis. Plána jorgaluvvui sámegillii easkka njukčamánus 2007. Sivvan dákkár maŋŋoneapmái lei dat, ahte dieid áiggiid ledje dan mađi ollu buotlágan jorgalanbarggut ahte Meahciráđđehus lei šaddan vuoruhit vuos eará guovlluid dikšun- ja geavahanplánaid jorgaleami.</p>
<p>Sámediggi doaimmahii cealkámuša ja árvvoštallama plánas Meahciráđđehussii geassemánus 2007. Dasto Meahciráđđehus guorahalai vel daid nuppástusaid, mat galge dahkkojuvvot plánii sámedikki cealkámuša ja árvvoštallama vuođul.</p>
<p>Dasa lassin plánii dahkkojuvvojedje smávva teknihkalašlundosaš beivemat ee. Meahciráđđehusa lohperávvagiidda ja virolašvuođaide. Plánas leat jávkaduvvon meahccebivdo- ja guolástanáššiide guoskevaš, juoba jahkásaččat nuppástuvvi detáljat. Šládjadieđuid hárrái plána dieđut leat beivejuvvon geasi 2008 meahccebargguid maŋŋá.</p>
<p>Lappi luonddubálvalusaid guovlluhoavda dohkkehii plána 5.12.2008. Birasministeriija lea nannen plána 16.12.2010 (Čuovus 5). 16</p>
<p><em type="bold">GUOVLLU LUONDU JA DAN GEAVAHEAPMI DÁSSÁŽII 2 Luondu, historjá ja dálá geavaheapmi 2.1 Oppalaš govvideapmi </em></p>
<p>Darvvatvári meahcceguovlu lea duovdaga dáfus mihtilmas Vuovde- ja Duottar-Sámi molsašuvvanavádat, mii lea hui jeaggái. Jávrriin ja stuorra jekkiin golggiidit guovllu stuorimus jogat Darvvat- ja Hárrejohka, mat golget doažžadit lulásguvlui ja luitet Muonájohkii. Báikkuid leat beahcebohtožat ja ovttaskas muorat šaddet guovllu lulágeahčen, muđui guovllu lulágeahčen ja guovddášosiin leat eanas lagešeatnamat ja jeakkit. Davásguvlui manadettiin leat alit eatnamat. Sullii guovdu dán guovllu lea Darvvatvárri, man birastahttet jeakkit ja smávva čázádagat. Darvvatvárri lea measta 600 mehtera alu. Másealggi čáhcejuohkamis Norgga ráji lahkosiin leat oktilaš duottarbadjosat, main alimus čohkat leat badjel 600 mehtera alu. <em type="bold">2.2 Čázádagat </em></p>
<p>Čuovvovaš guovllu čázádagaid govvideamis oassi lea čoahkkáigeassu Darvvatvári meahcceguovlu ja Leahttaseanu–Jiehtájoga jekkiidsuodjalanguovllu vuođđočielggadusas logus <em type="bold">Čázádagat </em>(Puro-Tahvanainen 2002). </p>
<p>Darvvatvári meahcceguovllu viidodagas sullii 5 % leat čázit. Guovllu čázit gullet measta ollásit Duortnoseanu váldočázádatguvlui. Čázádagat golggiidit eanas duoddariid gaskasaš gierajávrriin ja jekkiin, ja ná čohkiidit Muonájohkii luoiti guovllu váldojogat Hárrejohka–Máljjašjohka ja Darvvatjohka. Guovllu nuorttageaže čázádagat luitet Bálojohkii. (govva 2)</p>
<p>Meahcceguovllus leat viehka ollu jávrrit, muhto dušše vihtta dain leat badjel čuođi hektára viiddu. Stuorimus jávri lea Sáltejávri, 188 ha. Jávrriid ollesviidodat lea sullii 20 km2. Dat leat eanas 360– 500 mehtera allodagas mearradásis, muhto muhtumat dain leat Norgga ráji lahkosiin juoba badjel 500 mehtera allodagas.</p>
<p>Olbmo doaimmat eai olus váikkut čázi kvalitehtii meahcceguovllus. Jávrriid ja jogaid čáhci lea kvalitehta dáfus doarvái buorre buot eanemus gáibideaddji luossaguliidege. Nuppe dáfus jávrriid guollebuvttadeapmi ii sáhte biebmoávdnasiid vátnivuođa ja davvi sajádaga dihte badjánit beare stuorisin. Jahkásaš guollebuvttadeapmi lea várra sullii 2–6 kg/ha.</p>
<p>Meahcceguovllu guollečáziide lea álkimus beassat dálvvi áigge. Geasi áigge johtima dahket váddáseabbon viiddis jeaggeguovllut. Johkaráiggit leat lunddolaš johtolagat geasi áigge vácci johtaleaddji guolásteddjiide. 18 <em type="bold">2.3 Natura 2000 -luondotiippat </em></p>
<p>Darvvatvári meahcceguovlu gullá Natura 2000 -fierpmádaga alpiinnalaš avádahkii, masa Eurohpá uniovnna kommišuvdna dohkkehii dan luondodirektiivva (92/43/ETY) vuođul 22.12.2003. Darvvatvári meahcceguovlu lea váldojuvvon Natura 2000 -fierpmádahkii <em type="bold">SCI </em>-guovlun dan sisdoallan luondodirektiivva čuvvosiid I ja II meroštallan suodjalanvuloš luondotiippaid ja šlájaid vuođul. <em type="bold">Darvvatvári meahcceguovlu </em>(FI 1300118) -nammasaš Natura 2000 -guovllu diehtoskovis leat almmuhuvvon luondodirektiivva I mielde 14 luondotiippa, main dábálepmosat govčču dáfus leat áhpejeakkit (35 %), lagešguovllut (25 %), subarktalaš <em type="italic">Salix </em>-suovkkat (5 %) sihke alpiinnalaš ja boreála duottarguolbanat (5 %). Guovllu luondotiippain EU lea meroštallan erenoamáš dehálažžan áhpejekkiid, balsajekkiid, muorrajekkiid, boreála luondduvuvddiid ja dulvevuvddiid. Mihtilmas dulvevuovddit leat erenoamážit Darvvatjoga siste. Guovllu stuorimus jogat gullet Natura-luondotiipange mearkkašahtti, Fennoskandia luonddudilálaš johkajohtolagaide. </p>
<p>Luondodirektiivva čuvvosa II eallišlájain guovllus gávdnojit diehtoskovi mielde njálla, geatki ja čeavrris. Luondodirektiivva čuvvosiid II ja IV bohccešaddošlájain guovllus gávdnojit jeaggenarti ja uhcafiskesrássi. Geatki ja čeavrris gullet meahcástanlágas (615/1993) logahallon fuođđošlájaide ja leat ráfáidahtton meahcástanásahusa vuođul. Ovdalis namuhuvvon luonddudirektiivva eará šáljat leat ráfáidahtton luonddusuodjalanlága (1096/1996) vuođul.</p>
<p>Darvvatvári guovllu Natura-diehtoskovi mielde guovllus gávdnojit 15 EU:a loddedirektiivva (79/409/ETY) čuvvosii I gullevaš loddešlája, maid suodjalan dihte galgá čujuhit sierra suodjalandoaimmaid guovlluid. Dáin gávcci leat Suoma áitatvulošvuođaklassifiserema (Rassi ee. 2001) mielde áitatvuloš šlájat. Jagiid 1997 ja 1998 loddelohkamiin meahcceguovllus gávdnojedje EU:a loddedirektiivva čuvvosii I gullevaš loddešlájat okta eanet, oktiibuot 16 šlája (tabealla 2, s. 20). <em type="bold">2.4 Šlájaid </em>2.4.1 Áitatvuloš ja EU:a luondodirektiivva čuvvosiid meroštallan njiččehasat </p>
<p>Eanodagas dárkkistuvvojit jahkásaččat lagabui 100 boares njálabeasi, main ii leat šat dihtton njálla jagi 1995 rájes. Ovttaskas njálaid leat jahkásaččat deaividan. Darvvatvári meahcceguovllus dihtet gávdnot dušše ovtta, njála ovddeš beassečoma, ja njálaid leat áican hui deivvolaččat. Darvvatvári meahcceguovlu ii gulage ieš daidda njállaguovlluide muhto njála váldoguovllut leat davit duottarguovlluin. Njállanáli vátnumii leat leamaš váikkuheamen ee. riebannáli laskan ja njálaid fuotnánan biebmodilli. Njállanáliid lassáneami ja čuovvuma várás lei ásahuvvon jagiide 1998–2002 ja 2003–2008 Eurohpá uniovnna <em type="bold">Life </em>-prošeakta. Suomas dán prošeavttas ledje mielde Meahciráđđehus ja Meahccedutkanlágádus. </p>
<p><em type="bold">Čeavrris </em>gullá Darvvatvári meahcceguovllu fásta elliide. Šládja lassána guovllu moanain johkaossodagain, ja čeavrresnálli leage nanus, vaikko guovlu lea ná davvin. Čeavrrespopulašuvdna lea Lappi leanas goittotge mealgat hárvvit go lullelis, muhto Darvvatváris dávjjit go jalges duottarmeahcceguovlluin. </p>
<p>Buot Suoma stuorranávddit gávdnojit goittot soaittáhagas meahcceguovllus. Hárvenepmosat dain leat <em type="bold">gumpe </em>ja <em type="bold">guovža </em>. <em type="bold">Albbas </em>sáhttá gaskkohagaid muhtun muddui laskat. Albasa čivgabeasit eai leat goittot gávdnon dáid jagiid. <em type="bold">Geatki </em>lea dábáleamos Darvvatvári stuorranávddiin. Geatki johtala viidát maiddái riikkarájiid rastá. 192.4.2 Áitatvuloš lottit </p>
<p>Darvvatvári meahcceguovlu lea mávssolaš loddeguovlu, vaikko doppe leat dahkkojuvvon lottádaga systemáhtalaš linnjálohkamat čavčča 2008 rádjai dušše 58,6 km. Erenoamážit guovllu jeakkit leat mihtilmas loddeguovllut. Guovllus leat maiddái máŋggalágan čáhcelottit. Boares vuvddiid loddešlájat guovllus gávdnojit unnán goahccevuovddi vátnivuođa dihte, muhto goittotge ovdamearkka dihte goaskin gávdno guovllus. Darvvatvári meahcceguovlu mearkkaša ollu lottiide, dasgo guovllus gávdnojit badjel golbmalot sierralágan áitatvulošvuođa- ja sierravástoklassifiseremiin namuhuvvon loddešlája, main eatnasat leat čáhce- ja jeaggelottit (tabeallat 1 ja 2, Aalto 2002). Guovllu lottit leat dárkileappot govviduvvon (Aalto 2002a–b) Darvvatvári meahcceguovllu ja Leahttaseanu–Jiehtájoga jekkiidsuodjalanguovllu luonddu ja geavaheami vuođđočielggadusas (Kajala 2002f).</p>
<p>Meahcceguovllu dábáleamos lottit leat rievssatcizáš, niitocivkkán ja fiskesbeštor. Maiddái cizopaččat, vintánat, ruonájuolčovžot ja ummolcizážat leat valjis Darvvatvári meahcceguovllus. Áitatvuloš šlájain ja direktiivašlájain lea mearkkašan veara guolbbaviroža, bihčosa, ruonájuolčovžo, suotnjoliráža, uhcameahkástaga, bávgoža ja giellavealggu valljivuohta sihke dárkonvuloš šlájain geađgerástá valljivuohta.</p>
<p>Darvvatvári lei goas nu giljobačča okta nannoseamos bessenguovlluin Suomas. Dieđuid mielde dat lei vel 1900-logu álggus guovllus dábálet go čuonjá. Erenoamáš áitatvuloš šládjan klassifiserejuvvon giljobačča bessennálli geahppánii sakka 1940–1950-loguin, ja lea dan maŋŋá ainge geahppánan. Suomas eai leat gávdnon giljobašbessošat jagi 1996 maŋŋá, ja dalá áiccastat lei Ohcejogas. Fárrema áigge giljobaččat gal leat dihtton jahkásaččat. Meahcceguovllu jeakkit ja suovka- ja lagešgáttat láddot, jávrrit ja jogat gullet šlája vejolaš bessenguovlluide. Sivvan giljobačča jávkamii atnet vuosttažettiin eallinbirrasiid rievdama ja lotti bivdima fárren- ja dálvádanguovlluin Ruoššas ja Kasakstanis.</p>
<p><em type="bold">Tabealla 1. </em>Darvvatvári guovllus linnjálohkamiid vuođul dábáleamos lottit sihke muhtun mearkkašahtti áitatvuloš šlájat ja árvvoštallamat daid párrameriin. </p>
<p xml:lang="smj"><em type="bold">Šládja </em></p>
<p><em type="bold">Áicojuvvon oktagasat </em></p>
<p><em type="bold">Bárramearreárvvoštallan </em></p>
<p><em type="bold">Váldosárgá Dutkamušsárgá </em></p>
<p xml:lang="hbs"><em type="bold">Minima </em></p>
<p xml:lang="hbs"><em type="bold">Maksima </em></p>
<p><em type="bold">Ossodat </em></p>
<p>Rievssatcizáš 71 528 15 330 22 995 25,4 %</p>
<p>Niitocivkkán 33 169 8 938 13 407 14,8 %</p>
<p xml:lang="nob">Fiskesbeštor 29 87 5 874 9 398 9,7 %</p>
<p>Cizopaš 28 64 4 136 6 618 6,8 %</p>
<p>Ruonájuolčoavžžu 12 114 3 746 5 619 6,2 %</p>
<p xml:lang="fin">Vinttan 14 119 3 628 5 441 6,0 %</p>
<p xml:lang="hbs">Ummolcizáš 9 141 3 448 4 828 5,7 %</p>
<p>Rievssat 6 18 1 934 3 480 3,2 %</p>
<p xml:lang="smj">Giellavealgu 14 36 1 798 2 697 3,0 %</p>
<p>Guolbbaviroš 3 18 1 072 1 715 1,8 %</p>
<p>Bávgoš 5 16 956 1 529 1,6 %</p>
<p xml:lang="vep">Bižus 6 37 931 1 303 1,5 %</p>
<p>Rávgoš 2 9 434 651 0,7 %</p>
<p>Geađgerásttis 0 7 417 668 0,7 %</p>
<p>Suotnjoliráš 1 7 336 504 0,6 %</p>
<p>Čáhppesčoavžžu 2 6 151 211 0,2 %</p>
<p>Gaccepaš 1 1 130 209 0,2 %</p>
<p>Uhcameahkástat 0 6 80 161 0,1 % 20</p>
<p><em type="bold">Tabealla 2. </em>Darvvatvári meahcceguovllus geasse–suoidnemánus 1997 ja 1998 áicojuvvon áitatvuloš lottit ja eará sierravástošlájat. (Doaimmaheaddji fuopmášahttin: áitatvulošvuođaklassifiseremat leat beivejuvvon borgemánu 2004 riikkaidgaskasaš klassifiseremiid mielde, danin dát tabealla lea muhtun muddui earálágan go tabealla Aalto 2002, s. 74) IUCN = IUCN-luohka 2000 (suopmelaš áitatvulošvuođaklassifiseren): VU = váravuloš, NT = dárkon-vuloš, LC = eallinávccalaš. Guovlu = guovlludásis áitatvuollásaš. D = EU:a loddedirektiivva čuvvosii I gullevaš šlájat. * = luonddusuodjalanásahusa mielde erenoamáš suodjalanvuloš šládja. </p>
<p><em type="bold">Dieđalaš namma </em></p>
<p xml:lang="smj"><em type="bold">Šládja </em></p>
<p xml:lang="nno"><em type="bold">IUCN </em></p>
<p><em type="bold">Guovlu </em></p>
<p xml:lang="smn"><em type="italic">Falco columbarius </em>cizášfálli </p>
<p xml:lang="kmr">VU x</p>
<p><em type="italic">Calidris temminckii </em>guolbbaviroš </p>
<p xml:lang="vep">VU</p>
<p xml:lang="eng"><em type="italic">Dendrocops minor </em>uhcačáihni </p>
<p xml:lang="vep">VU</p>
<p><em type="italic">Limicola falcinellus </em>suotnjoliráš </p>
<p xml:lang="nno">NT</p>
<p><em type="italic">Oenanthe oenanthe </em>geađgerásttis </p>
<p xml:lang="nno">NT</p>
<p><em type="italic">Perisoreus infaustus </em>guovssat </p>
<p xml:lang="nno">NT</p>
<p xml:lang="smj"><em type="italic">Cuculus canorus </em>giehka </p>
<p xml:lang="nno">NT</p>
<p xml:lang="fra"><em type="italic">Parus cinctus </em>gaccepaš </p>
<p xml:lang="nno">NT</p>
<p xml:lang="vep"><em type="italic">Tetrao urogallus </em>čukčá </p>
<p xml:lang="nob">NT x</p>
<p xml:lang="swe"><em type="italic">Anser fabalis </em>čuonjá </p>
<p xml:lang="nno">NT</p>
<p><em type="italic">Melanitta nigra </em>njurggu </p>
<p xml:lang="nno">NT</p>
<p xml:lang="fkv"><em type="italic">Saxicola rubetra </em>miesttaskilki </p>
<p xml:lang="nno">NT</p>
<p xml:lang="fra"><em type="italic">Picoides tridactylus </em>čáihni </p>
<p xml:lang="nob">NT x</p>
<p xml:lang="est"><em type="italic">Limosa lapponica </em>ruksesguškil </p>
<p xml:lang="nno">NT</p>
<p xml:lang="vie">RT4c x</p>
<p xml:lang="smj"><em type="italic">Turdus torquatus </em>gierdorásttis </p>
<p xml:lang="nno">NT</p>
<p xml:lang="nob"><em type="italic">Circus cyaneus </em>jeaggehávut </p>
<p xml:lang="nob">NT x</p>
<p xml:lang="smn"><em type="italic">Philomachus pugnax </em>rávgoš </p>
<p xml:lang="nob">NT x</p>
<p xml:lang="smn"><em type="italic">Falco tinnunculus </em>bieggafálli </p>
<p xml:lang="nno">NT</p>
<p xml:lang="ron"><em type="italic">Pluvialis apricaria </em>bižus </p>
<p xml:lang="fra">LC x</p>
<p xml:lang="spa"><em type="italic">Gavia arctica </em>dovtta </p>
<p xml:lang="fra">LC x</p>
<p xml:lang="smj"><em type="italic">Grus grus </em>guorga </p>
<p xml:lang="fra">LC x</p>
<p><em type="italic">Sterna paradisaea </em>čearret </p>
<p xml:lang="fra">LC x</p>
<p xml:lang="vep"><em type="italic">Cygnus cygnus </em>njukča </p>
<p xml:lang="fra">LC x</p>
<p xml:lang="vep"><em type="italic">Tringa glareola </em>ruonájuolčoavžžu </p>
<p xml:lang="fra">LC x</p>
<p xml:lang="rmu"><em type="italic">Melanitta fusca </em>skoarra </p>
<p xml:lang="fra">LC</p>
<p xml:lang="smn">RT4cd</p>
<p><em type="italic">Lagopus lagopus </em>rievssat </p>
<p xml:lang="fra">LC</p>
<p xml:lang="smj"><em type="italic">Luscinia svecica svecica </em>giellavealgu </p>
<p xml:lang="fra">LC x</p>
<p><em type="italic">Asio flammeus </em>loađgu </p>
<p xml:lang="fra">LC x</p>
<p><em type="italic">Mergus albellus </em>gárggogoalsi </p>
<p xml:lang="fra">LC x</p>
<p><em type="italic">Phalaropus lobatus </em>bávgoš </p>
<p>LC x 4 šlája* 2.4.3 Áitatvuloš rikkeheamit</p>
<p>Darvvatvári meahcceguovllus ii gávdno oktage rikkeheapmi, mii gulašii áitatvuloš dahje dárkonvuloš šlájaide. 212.4.4 Áitatvuloš šattut</p>
<p>Darvvatvári meahcceguovlu lea gitta dáid jagiid rádjai leamaš šattuid- ja šattolašvuođadutkama dáfus vehá dego olggobealde, ja dutkit leat Eanodagas beroštan eanas Giehtaruohttasa stuorraduottarguovllu šaddo- ja šattolašvuođadilis. Davvi-Lappi luonddudikšunguovllu luonddukárten (Sihvo 2001, 2002) lea vuosttaš vuđolaš šattolašvuođačielggadus Darvvatvári guovllu dilis. Maiddái šaddodutkamii guoskevaš vuođđočielggadusat eai leat leamaš dássážii geavahusas, mii oidno čielgasit omd. <em type="bold">Suoma šaddoatlas </em>-kárttas (Lahti ee. 1995) nu, ahte Darvvatvári buohta leat vilges, dutkkakeahtes ruvttot. Darvvatvári meahcceguovllu ja Leahttaseanu–Jiehtájoga jekkiidsuodjalanguovllu šattolašvuođas lea dahkkojuvvon plánenbarggu várás vuođđočielggadus (Piirainen 2002), masa dán logu teaksta vuođđuduvvá. </p>
<p>Meahcceguovllus eai gávdno galle áitatvuloš šattu. Muhtun muddui dása leat sivvan guovllu luonddudilálašvuođat, muhtun muddui vátna dutkan. Riikkadásis áitatvuloš šlájain guovllus leat gávdnon jeaggenarti <em type="italic">(Saxifraga hirculus) </em>ja njeaššelukti <em type="italic">(Carex heleonastes) </em>. Guktot leat klassifiserejuvvon riikkadásis váravuloš dillái gártan šaddun (klassifiseren: VU = váravuloš, Rassi ee. 2001). Guktot šaddet suonjuin, mat eai dáidde leat jur dál erenoamážit áitojuvvon. Riikkadásis dárkonvuloš dahje guovllu dásis áitatvuloš šattut meahcceguovllus eai gávdno ollege. </p>
<p>EU:a luondodirektiivva (92/43/ETY) čuvvosiid II ja IV bohccešaddošlájain guovllus gávdno jeakkenartti lassin uhcafiskesrássi <em type="italic">(Ranunculus lapponicus) </em>, mii ii leat áitatvuloš. Luondodirektiivva šlájat leat ráfáidahtton luonddusuodjalanlága (1096/1996) vuođul. </p>
<p>Eará šattuid go bohccešattuid leavvandieđut leat dađibahábut viehka váilevaččat eanas oasis meahcceguovllu. Leahttaseanu–Jiehtájoga jekkiidsuodjalanguovllus, mii lea Darvvatvári meahcceguovllu bálddas, gávdnojit áitatvuloš lasta- ja vuoivvassámmálat vuosttažettiin buriin suonjuin, muhto áitatvuloš vuoivvassámmálat šaddet jekkiidsuodjalanguovllus maiddái alkála bávttiid alde ja opmoádjagiin.</p>
<p>Guovllus gávdnojit moanat šaddošlájat, maid seailumis Suomas lea mearkkašahtti riikkaidgaskasaš vástu. Bohccešattuin leat válljejuvvon vástošaddun dat, maid eurohpálaš nális árvalit gávdnot Suomas unnimustá sullii 20 % (Rassi ee. 2001). Vaikko buot šlájat eai leat oppa erenoamáš hárvenaččatge, de datge lasihit guovllu suodjalanárvvu ja daid seailuma guovllus gánnáha dorvvastit. Guovllu áitatvuloššlájaide listtus gullá jeaggenarti. Eará hárvenaš šlájat listtus leat ee. uhcafiskesrássi, dábálaš šlájaide fas gullet ovdamerkka dihte deaggavuodjalasta <em type="italic">(Pinguicula villosa) </em>ja alitgiera <em type="italic">(Polemonium acutiflorum) </em>. 2.4.5 Guoládat </p>
<p>Guovllu čázádagaid, guoládaga ja guolástusa čuovvovaš govvideapmi lea váldojuvvon – jos eará čujuheamit eai leat namuhuvvon – čoahkkáigeassun Darvvatvári meahcceguovllu ja Leahttaseanu–Jiehtájoga jekkiidsuodjalanguovllu luonddu ja geavaheami vuođđočielggadusa (Kajala 2002f) loguin <em type="bold">Guollečáziid dikšun ja guolástus </em>(Ahonen 2002). </p>
<p><em type="italic">Eamiguoládat </em></p>
<p>Guovllu guoládahkii gullet luossa, sierra dápmothámit, čuovža, hárri, vuskkon, njáhká, hávga, geađgenoarsa, giiske, gulmmet, ruovdegulmmet, áhkábiddu ja girjeveakseáhkábiddu. Rávdu guovllus ii dálá diehtogálduid mielde gávdno. Maiddái searggeguolit váilot – earret geađgenoarssa. 22</p>
<p>Darvvatjogas dáidet šaddat muhtun muddui guvžžá vádjolanveajehat. Dán áigge jogas leat valjis guvžáveajehat, muhto lea veadjemeahttun dadjat, gulletgo dat vádjoleaddji vai báikkálaš nállái. Dasa lassin Darvvatjogas leat dihtton rávis luosat ja jogas riegádan luossaveajehat, ja nuba joga sáhttá atnit dán áigge luossajohkan. Goalmmát dehálaš šládja lea hárri.</p>
<p>Máljjašjoga árvalit sáhttit buvttadit 1 000 vádjoleaddji guvžáveajeha jagis, muhto logenár jagi dassái jogas eai geahččan gávdnot guvžžá veajetbuvttadeami. Luosa ja guvžžá dálá luondduviđá veajetbuvttadeamis eai leat dieđut.</p>
<p>Darvvatvári meahcceguovllu jávrriid deháleamos guolli lea čuovža, mii lea bajil oaidnit vádjolusčuovža. Nuppe dáfus Ráveldijávrri čuovžžat orošedje leamen bodnečuovžžat. Muhtun jávrriin – dego Sálvvoš- ja Čiekŋalisjávrris – gávdnojit sihke stuorisin šaddi čuovža ja dorrečuovža. Vuskkon, hávga ja njáhká leat dábálaččat, muhto maiddái hárri ja dápmot gávdnojit eanas jávrriin.</p>
<p><em type="italic">Gilvojuvvon guoládat </em></p>
<p>Fuođđo- ja guolledoalu dutkanlágádus (RKTL) lea jagiid 1995–1999 gilván Darvvatjohkii sullii 76 000 ovttajahkásaš guvžžá bajásdoallan dihte guvžánáli. Gilvimat leat joatkašuvvan maiddái jagiid 2000–2004, ja daid lea jurdda joatkit geavahemiin dain Duortnoseanu čázádaga guvžánáli. Dasa lassin RKTL lea jagiid 1995–1996 gilván Máljjašjohkii sullii 13 000 ovttajahkásaš guvžžá. Jagi 2000 gilvimiid maŋŋá eai leat šat gilván guvžžáid Máljjašjohkii. Guvžánáliid ealáskahttin gáibida boahtteáiggis dakkár guolástusmuddema, mii buorebut go dálá mudden suddje dan eallingearddi sierra muttuid sihke jogas ja mearas. Ovdalgo dása ollejuvvo, de gilvimiiguin ii sáhte nu olus ealáskahttit luonddudilálaš guollenáli. (Haikonen ee. 2004)</p>
<p>Meahciráđđehus lea jagiid 1970–1988 gilván meahcceguvlui čuovžžaid 24 jávrái. Gilvojuvvon čuovžan leat atnán 1990-logus Avviljoga geasiboares bodnečuovžža. Ovdal leat vádjolančuovžžaid gilván maiddái geasiboarisin ja meađđenmuttus čálgan veajehin. Gilvimiid bohtosat eai leat čuvvojuvvon sálaščájánasaiguin dahje inventerenguolástusain. <em type="bold">2.5 Historjá </em>2.5.1 Vuođđudanhistorjá </p>
<p>Darvvatvári meahcceguovlu lea vuođđuduvvon meahcceguovlolága (62/1991) vuođul 1991:s. 1998:s Darvvatvári meahcceguovlu ja jekkiidsuodjalanguovllut laktojuvvojedje Suoma Natura 2000 -evttohussii. Alpiinnalaš avádaga hárrái Eurohpá uniovnna kommišuvdna dohkkehii evttohusa 2003:s. 23 <em type="bold">2.6 Eanageavahanguorahallan </em></p>
<p><em type="bold">Boazodoalu </em>birasváikkuhusat čuhcet guohtuma bokte oppa meahcceguvlui. Guohtun čuohcá bodne-, giedde- ja miesttageardái sihke nuorra muoraide. Jahkásaš nuppástus báhcá goittotge unnin ja danin oanehis áiggi sisa dan lea váttis áicat. </p>
<p>Govttolaš guohtuma leat fuomášan lasihit duottaršattolašvuođa máŋggahápmásašvuođa (Helle &amp; Aspi 1983). Lageš lea bohccuid geassebiebmu. Bohccuid guohtuma dihte vuovdeordda muhtun soagit sulastahttigohtet eppelmuoraid, lagešvuovddit njárbot ja áiggi mielde muorrarádji sáhttá njiedjat. Dát guoská vuosttažettiin alla báikkiid sierra lagešvuvddiide (Helle ee. 1998). Nuppe dáfus dálá, luonddudilis spiehkasteaddji duovddagovva lea rievtti mielde juo rievdan kulturduovddan, man ii várra oppa gánnátge viggat rievdadit guohtuma mearrediđolaš geahpedeami vuođul (Oksanen ee. 1995).</p>
<p>Meahcceguovloláhka (62/1991) lea ásahuvvon muhtun muddui boazodoalu dorvun, ja danin boazodoalu birasváikkuhusaid galgá sáhttit dohkkehit nu guhká go guohtun lea bistevaš vuođu alde. Jos bohccuid ii biepma dálvit, de dát ovddida boazodoalu ekologalaš bistevašvuođa. Lea dehálaš maiddái heivehit boazologuid geasseguohtoneatnamiid gierdama mielde. Árbevirolaččat dálveguohtoneatnamiid gierdama leat atnán ovdamearkka dihte boazodoallolágas (848/1990) bohccuid alimus logu mearrideaddji minimadahkkin. Guohtoneatnamiid molssodeami beavttálmahttin váikkuha mealgat guohtoneatnamiid gierdamii ja dákko bokte birrasa dillái.</p>
<p><em type="bold">Luondduealáhusain guolástus </em>ja <em type="bold">rievssatbivdu </em>váikkuhit guovlluid guolle- ja fuođđonáliid valljodagaide. Geassit olbmot mannet sihke guolástit ja lubmet dábálaččat mohtorfievrruiguin, juogo girddi dahje njealjejuvllagiiguin. Girddi seastá luonddu geasiáigásaš meahccejohtalusa ektui. Olgobáikegoddelaččat eai báljo lubme meahcceguovllus ja jekkiidsuodjalanguovllus. </p>
<p><em type="bold">Vánddardeapmi </em>lea Darvvatvári meahcceguovllus nu unnán ahte dat ii báljo čuoze guovllu luonddudilálašvuhtii; vaikko vel okta áidna fuollameahttun vánddardeaddji sáhttá mealgat ludnet ja duolvvidit luonddu. Seamma dilli guoská buori muddui maiddái luondduturismii. Spiehkastahkan leat giđđadálvvi mohtorgielkkástallit, geat leat valjis. Sis eatnasat leat goittotge olgobáikegoddelaččat, geat johtet eanas váldegottálaš mohtorgielkávuojáhagaid mielde. </p>
<p><em type="bold">Lustaguolástus </em>ja <em type="bold">-meahccebivdu </em>váikkuha guovlluid guolle- ja fuođđonáliid valljodagaide. </p>
<p><em type="bold">Geasseáigásaš meahccejohtalus </em>vuhtto eanavuođus. Fuonesváikkuhusaid lea figgamuš gehapedit dainna, ahte Meahcceráđđehus mieđeha geasseáigásaš meahccejohtinlobiid dušše dihto bissovažžan šaddan johtingeinnodagaide (gč. dárkkebut lohku 11 <em type="bold">Johtalus ja johtaleapmi </em>). </p>
<p>Eanaš oassi <em type="bold">mohtorgielkkástallamis </em>dáhpáhuvvá merkejuvvon mohtorgielkávuojáhagaid mielde – ja ná hui gáržžes oasis guovllus. Báikegoddelaččat sáhttet mohtorgielkkástallat oppa guovllus, muhto sin johtaleapmi nohká dahje goittot geahppána mealgat, go siivvut nohkagohtet ovdal lottiid bessenáiggi ja bohccuid guotteha. Mohtorgielkkástallan sáhttá čuohcit giđđadálvve boazodollui nu, ahte mohtorgielkkáid dihte čoavjjehat šaddet ruohttat obbasis. Mohtorgielkkáiguin vuojašeapmi biđge maiddái ealuid. </p>
<p><em type="bold">Girdijohtalus </em>lea nu unnán ahte dan ii sáhte dadjat čuohcit guovllu luonddudilálašvuhtii. Girdijohtalus seastá luonddu meahccejohtalusa ektui. 24 </p>
<p><em type="bold">Áibmokvalitehtas </em>eai leat dáhpáhuvvan meahcceguovllus dakkár nuppástusat, maid sáhtášii mihtidit dahje čalmmiiguin áicat. Darvvatvárri lea áibmokvalitehta dáfus Suoma okta buhttáseamos guovlluin. (Tikkanen 1995) </p>
<p>Fuođđo- ja guolledoalu dutkanlágádusa <em type="bold">guvžágilvimiin </em>Darvvat- ja Máljjašjohkii lea jearaldat dálá maŋásmannan náliid ealáskahttimis. Nálit leatge ahtanuššan dáid jagiid. (Ahonen 2002, Haikonen ym. 2004) </p>
<p>Meahciráđđehusa <em type="bold">čuovžagilvimiid </em>ulbmilin lea nannet čuovžanáli bivdinmuddui, muhto gilvvačuovžžat eai leat báikkálaš náli guolit. </p>
<p>Njiččehasain <em type="bold">ođđašlájaide </em>gullá miŋka. Guovllu guollenáliid dillái miŋka ii báljo čuoze. Beaktilis smávvanávdin ja beasserievvárin miŋka čuohcá vuosttažettiin rievssatnállái ja guovllus bessejeaddji lottiid valljivuhtii. </p>
<p><em type="bold">Rieban </em>ii gula ođđašlájaide, dasgo oppa dálá Eanodaga gielda lea gullan juo logiid jagiid riebana leavvanguovlluide. Ovdal rieban lávii goittotge dušše deivvolaččat finadit duoddariin, njálaid bessenguovlluin. </p>
<p><em type="bold">Olbmo dagahan nuppástusat </em>eai vuhtto nu viidát. Guvlui eai leat gártan olbmo fárus olus vieris šaddošlájat. Geassegiliid, guolástanbarttaid ja ávdinstobuid šiljuin sihke bálgáid ja vuojáhagaid guorain sáhttá deaivat soames ođđašlája. Eatnasat ássangittiid šattuin gullet goittotge dán guovllu álgošlájaide, mat leat ávkašuvvan muoraid njáskamis ja das, ahte olbmo doaimmat leat dukten šilljobirrasiid. Ieš hilskošattolašvuohta ii báljo vuhtto šilljobirrasiin. (Piirainen 2002) </p>
<p><em type="bold">Muorrageavaheami </em>váikkuhusat luonddudilálašvuhtii leat oppa guovllu viidodaga ektui unnán. Dálá rávvagiid mielde čuohppamat dáhpáhuvvet vuovdámus guovlluin ja vuovdečuohppamat eai čuoze báljo guovllu luonddudilálašvuhtii. 25 </p>
<p><em type="bold">GEAVAHEAPMI JA DIKŠUN 3 Dikšuma ja geavaheami ulbmilat 3.1 Meahcceguovloláhka </em></p>
<p>Meahcceguovlolága (62/1991) mielde meahcceguovlluid dikšu ja hálddaša Meahciráđđehus. Dán lága mielde <span type="quote">”meahcceguovlluid dikšumis ja geavaheamis galgá čuovvut dikšun- ja geavahanplána, man dahká Meahciráđđehus ja nanne birasministeriija”</span>.</p>
<p>Lága dárkilet ákkastallamiin daddjojuvvo plána ulbmilis ná:</p>
<p>Plánas lea jurdda čielggadit doaimmaid meahcceguovllu geavaheami ovddidan ja stivren dihte ja maiddái meahcceguovllus lobálaš huksenbargguid. Guovllu sáhtášii plánas maiddái juohkit geavaheami dáfus sierra osiide. Plánas eai livčče guovllu geavaheaddjiide guoskevaš mearrádusat, muhto dat guoskkašii dušše plánejuvvon eiseváldedoaimmaide.</p>
<p type="listitem">Meahcceguovlolága  vuosttas  paragráfas  gávnnahuvvo  meahcceguovlluid  vuođđudanulbmil.  Das  daddjojuvvo, ahte meahcceguovllut leat vuođđuduvvon</p>
<p type="listitem">guovlluid meahccáivuođa seailluhan dihte</p>
<p type="listitem">sámekultuvrra dorvvastan dihte</p>
<p type="listitem">luondduealáhusaid dorvvastan dihte</p>
<p type="listitem">luonddu máŋggabealat geavaheami ja dan vejolašvuođaid ovddidan dihte.</p>
<p>Dán dikšun- ja geavahanplána ulbmilin lea oktiiheivehit dáid meahcceguovlolága ásahan ulbmiliid sierra geavaheaddjijoavkkuid gaskkas.</p>
<p>Earret meahcceguovlolágas daddjojuvvon guovllu luohpadangielddu (4 §) ja geainnuid ráhkadangielddu (5 §) guovlu geavahuvvo dábálaččat guđege doaimma muddejeaddji láhkamearrádusaid mielde. Ovdamearkka dihte boazodoallu (Láhka 848/1990), meahccebivdu (615/1993), guolástus (286/ 1982) ja meahccejohtalus (1710/1995) muddejuvvojit daid birra addojuvvon njuolggadusaiguin. Dasa lassin oppalaš mearkkašupmi lea ovdamearkka dihte ng. <em type="bold">Rio-soahpamušas </em>, mii geatnegahttá bistevašvuhtii maiddái meahcceguovlluin. Bistevašvuođain oaivvildit Rio-soahpamušas earret eará dan, ahte luonddugeavaheamis ja dan stivremis galgá váldit vuhtii ekonomalaš, sosiálalaš, ekologalaš ja kultuvrralaš beliid. Bistevaš geavaheami geatnegahttin lea sierra daddjojuvvon maiddái Meahciráđđehuslága (1378/2004) 2. §:s. <em type="bold">3.2 Natura 2000 -fierpmádat </em></p>
<p>Darvvatvári meahcceguovlu lea laktojuvvon Suoma Natura 2000 -suodjalanguovlofierpmádahkii luondodirektiivva (92/43/ETY) mieldásaš čuozáhahkan <em type="bold">Darvvatvári </em>-nammasaš (FI 1300118) guovlun. Dáinna plánain galggašedje nappo dorvvastuvvot maiddái dat luondduárvvut, maid vuođul guovllu lea laktojuvvon Natura 2000 -fierpmádahkii. 26 <em type="bold">3.3 Eanageavahan- ja huksenláhka </em></p>
<p>Eanageavahan- ja huksenlága (132/1999) 24. §:a mielde</p>
<p>Stáhta eiseválddit galget doaimmaineaset váldit vuhtii riikkadási guovlluidgeavahanulbmiliid ja bargat daid ollašuhttima ovdii. Stáhta eiseválddit galget maiddái árvvoštallat doaimmaideaset váikkuhusaid riikkadási guovlluidgeavahanulbmiliid dáfus. Eanagotti plánemis ja guovlluidgeavaheami eará plánemis galgá fuolahit das, ahte riikkadási guovlluidgeavahanulbmilat váldojuvvojit áššáigullevaš vuogi mielde vuhtii.</p>
<p type="listitem">Stáhtaráđi  mearrádusa  (30.11.2000)  ulbmilin  lea  ee.  ovddidit  kultur-  ja  luonddubirrasa,  lustageavaheami ja luondduriggodagaid seailuma ja luonddu- ja kulturbirasin erenoamáš mearkkašahtti  guovloollisvuođaid  seailuma.  Guovlluidgeavaheami  guovddáš  ulbmilat  luonddu  ja  luonddugeavaheami dáfus leat ee.</p>
<p type="listitem">ealli  ja  jápma  luonddu  dáfus  divrras  ja  rašis  guovlluid  máŋggahápmásašvuođa  seailuma  ovddideapmi</p>
<p type="listitem">luondduriggodagaid bistevaš ávkinatnin nu, ahte dorvvastuvvojit luondduriggodagaid fidnen-vejolašvuođat maiddái boahttevaš buolvvaide</p>
<p type="listitem">ekologalaččat dahje lustageavaheami dáfus mearkkašahtti ja oktilaš luondduguovlluid ja gea-vaheami stivren nu, ahte dát guovloollisvuođat eai dárbbašmeahttumit luttoduvvo</p>
<p type="listitem">luonddu lustageavaheami ja luonddu- ja kulturturismma ovddideapmi nu, ahte buoriduvvojit lotnolasgeavaheami vejolašvuođat.</p>
<p>Bajábeale logahallamii leat merkejuvvon sihke oppalaš- ja sierraulbmilat dakko bokte go dat gusket plánenguvlui. Oppalašulbmilat leat luonddusteaset guovlluidgeavaheapmái ja guovlluidgeavaheami plánemii guoskevaš prinsihpalaš ulbmilat. Sierraulbmilat leat guovlluidgeavaheapmái ja guovlluidgeavaheami plánemii guoskevaš geatnegahttimat.</p>
<p>Eanageavahan- ja huksenlága guovddáš ulbmilat sámekultuvrra seailuma dáfus leat govviduvvon logus 3.5 <em type="bold">Sámekultuvrra dorvvasteapmi </em>. </p>
<p>Eanageavahan- ja huksenlága 125. § mielde huksemii galgá leat huksenlohpi. Dikšun- ja geavahanplána ii njuolgga vuoiggadahte huksemii, mii gáibida lobiid eanageavahan- ja huksenlága mielde (gč. lohku 14 <em type="bold">Geavahanvuoigatvuođaid láigoheapmi ja luohpadeapmi </em>). 3.3.1 Lávvaplánen </p>
<p>Darvvatvári meahcceguovllu várás lea nannejuvvon 23.11.1999 Duottar-Sámi guovlolávva, man vuoigatvuođaváikkuhusaid Meahciráđđehus lea eanageavahan- ja huksenlága (132/1999) oaivvildan eiseváldin geatnegahtton váldit vuhtii guovllu dikšuma ja geavaheami plánemis. Eanageavahan- ja huksenlágas (210 §, 1 mom.) daddjojuvvo:</p>
<p>Huksenlága vuođul fápmui boahtán guovlolávva lea fámus guovloláva vuoigatvuođaváikkuhusaiguin huksenlága mielde gitta dássái, go dan sadjái boahtá dán lága mielde eanagoddelávva dahje dat gomihuvvo. Jos guovloláva sadjái ii 10 jagi sisa dán lága fápmui boahtimis boađe eanangoddeláhka dahje dat ii gomihuvvo, de dat lea fámus dán lága mieldásaš eanagoddelávvan. 27</p>
<p>Duottar-Sámi eanagoddeláva dahkagohte jagi 2005 loahpageahčen, ja dat dáidá gergejuvvot jagi 2009 áigge.</p>
<p>Duottar-Sámi eanagoddeláva ulbmilin lea ( <em type="bold">www.lapinliitto.fi </em>):1) laktit guovlluid geavaheami oppalaš plánema guovllu ovddidanstrategiijaide 2) dárkkistit nannejuvvon guovlolávas (Duottar-Sámi guovlolávva) ovdanbukton guovlo-várremiid ja mearrádusaid 3) váldit vuhtii láhkamearrádusain dáhpáhuvvan nuppástusaid 4) heivehit oktii plánema ja váikkuhusaid árvvoštallama ránnjáriikkaiguin. <em type="bold">3.4 Meahciráđđehusláhka </em></p>
<p type="listitem">Meahciráđđehus  stivre  meahcceguovllu  dihto  geavahanhámiid,  muhto  máŋga  doaimma  gullet  juoga  eará  eiseválddi  stivrema  vuollai.  Meahciráđđehusa  doaimmat  leat  meroštallon  Meahciráđđehuslágas (1378/2004) ja Meahciráđđehusásahusas (1380/2004). Meahciráđđehusláhka ásaha  doaimma  oppalaš  servodatlaš  geatnegahttimiid,  main  dikšuma  ja  geavaheami  plánema  stivrejit  čuovvovaš áššit:</p>
<p type="listitem">boazodoallolágas (848/1990) mearriduvvon geatnegahttimat váldojuvvojit vuhtii</p>
<p type="listitem">luondduriggodagaid  bistevaš  dikšumis  ja  geavaheamis  Meahciráđđehus  galgá  erenoamážit váldit doarvái bures vuhtii biologalaš máŋggahápmásašvuođa suodjaleami ja lasihit vuohkkasit  vuvddiid  ja  eará  luondduriggodagaid  dikšuma,  geavaheami  ja  suodjaleami  ovttas  ásahuvvon  eará  ulbmiliiguin;  Meahciráđđehus  galgá  dasa  lassin  váldit  vuhtii  luonddu  lustageavaheami ja barggolašvuođa ovddideami gáibádusaid</p>
<p type="listitem">Mehciráđđehusa  doaimmas  váldojuvvojit  vuhtii  dutkama,  oahpahusa,  –  –  eanageavaheami dárbbut.</p>
<p type="listitem">Meahciráđđehusa almmolaš hálddahusbargguin (1378/2004, 6 §) dikšuma ja geavaheami plánemii  váikkuhit Darvvatvári meahcceguovllus:</p>
<p type="listitem">luonddusuodjalanlágas  (1096/1996)  ja  dan  vuođul  vuođđuduvvon  luonddusuodjalan-guovlluide  guoskevaš  lágain  ásahuvvon  luonddusuodjalandoaimmat  ja  luonddusuodjalanguovlluid háhkan</p>
<p type="listitem">guolástanlágas (286/1982), boazodoallolágas (848/1990), meahccejohtaluslágas (1710/1995), meahcástanlágas  (615/1993),  bázahusfuolahuslágas  (1072/1993),  boazodoalu  ja  luondduealáhusaid  ruhtadanlágas  (45/2000),  gádjunlágas  (468/2003)  ja  ortnetlágas  (612/2003)  ásahuvvon doaimmat</p>
<p type="listitem">luonddu- ja vánddardanbálvalusaid buvttadeapmi</p>
<p type="listitem">meahccegoziheapmi.</p>
<p>Dán plána vuođul dahkkon Meahcceráđđehusa eiseváldemearrádusain sáhttá váidit váidalusčujuhusa mielde Roavvenjárgga hálddahusriektái dahje dálonguovloealáhusaid váiddalávdegoddái.</p>
<p>Lappi birasguovddáš fuolaha doaibmaguovllustis dasa ásahuvvon dahje mearriduvvon, birassuodjaleapmái, guovlluid geavaheapmái, luonddusuodjaleapmái, kulturbirrasa dikšumii, huksema stivremii ja čáhcefámuid geavaheapmái ja dikšumii guoskevaš doaimmain (Birashálddahusláhka 55/1995). 28 <em type="bold">3.5 Sámekultuvrra dorvvasteapmi </em></p>
<p>Sámiid gielalaš ja kultuvrralaš iešstivrejumi ollašuhttá sámediggi (Láhka 974/1995), man sámit válljejit válggaiguin njealje jahkái hávil. Sámediggi dikšu sámiid iežaset gillii ja kultuvrii ja sámiid sajádahkii álgoálbmogin guoskevaš áššiid. Meahciráđđehus lea bivdán sámedikkis árvvoštallama Darvvatvári meahcceguovllu dikšun- ja geavahanplána váikkuhusain sámekultuvrii (Čuovus 1). Dákkár árvvoštallan bivdojuvvo buot suodjalan- ja meahcceguovlluid dikšun- ja geavahanplánain, mat dahkkojuvvojit sámiid ruovttuguovllus. Sámiid vuoigatvuođaid álgoálbmogin dorvvastit sihke riikkadási ja riikkaidgaskasaš soahpamušat ja njuolggadusat.</p>
<p>Boazodoallu, guolástus, meahccebivdu, smávvalágan eanadoallu, duodji ja luonddudilálaš buktagiid čoaggin gullet sámiid árbevirolaš ealáhusaide. Daiguin barget maiddái lotnolassii, muhtumin maiddái ng. <em type="bold">ođđaáigásaš ealáhusaid </em>– dego turismma ja eará bálvalanealáhusaid – oktavuođas. 3.5.1 ON:a KP-soahpamuš </p>
<p>Sámekultuvrii gullevaš ealáhusaiguin bargama lea suddjemin sámiid hárrái ON:a riikkavulošvuoigatvuođaide ja politihkalaš vuoigatvuođaide guoskevaš olmmošvuoigatvuođasoahpamuša ( <em type="bold">KP-soahpamuš </em>) 27. artihkal, mii lea Suomas fámus lágadásis. Dán soahpamuša mielde sámekultuvrra dorvu gáibida dan, ahte eiseválddit galget mearridettiineaset fuolahit das, ahte eará geavahanhámit ja geavaheaddjit eai mearkkašahttiláhkai čuoze sámekultuvrii eaige kultuvrrain bargama ekonomalaš gánnáheapmái. Ná geahčadettiin erenoamážit guohtoneatnamiid viidodahkii, oktilašvuhtii ja kvalitehtii ja bohccuid guohtunráfái váikkuheaddji áššit váikkuhit njuolgga sámiid vejolašvuođaide bargat iežaset kultuvrrain. 3.5.2 Áššegirjjit Suoma republihka searvamis Eurohpa uniovdnii, beavdegirji nr. 3 sápmelaččain </p>
<p>Beavdegirjjis gávnnahuvvo, ahte Suopma lea čatnašuvvan sápmelaččaid ealáhusaid, giela, kultuvrra ja eallinvuogi seailluheapmái ja ovddideapmái, ja ahte árbevirolaš sámekultuvra ja sámi ealáhusat leat čatnagasas luondduealáhusaide – nugo boazodollui – sápmelaččaid árbevirolaš ássanguovlluin. Beavdegirjji 1. artihkalis gávnnahuvvo, ahte dan easttekeahttá, maid EO vuođđudansoahpamušas mearreduvvo, sápmelaččaide oažžu mieđehit oktovuoigatvuođaid boazodoalu ollašuhttimii árbevirolaš sámeguovlluin. Beavdegirjji 2. artihkala mielde beavdegirjji sáhttá viiddidit guoskat sámi earáge oktovuoigatvuođaide, mat gullet árbevirolaš sámeealáhusaide, daid boahttevaš ovdáneami vuhtiiváldima várás. Ráđđi sáhttá oktamielalaččat komiššuvnna evttohusas ja Eurohpa parlamentta ja guovlluid komitea gullama maŋŋá dahkat dárbbašlaš nuppástusaid beavdegirjái. 3.5.3 ILO soahpamuš nr 169, mii guoská eamiálbmogiid vuoigatvuođaide</p>
<p>ILO eamiálbmotsoahpamuš dovddasta eamiálbmogiid earenoamáš vuoigatvuođaid árbevirolaš orrunguovlluidasaset ja gáibida stáhtain doaimmaid eamiálbmogiid kultuvrra, gielaid ja birrasa suodjaleami várás. Soahpamuš lea dohkkehuvvon riikkaidgaskasaš bargoorganisašuvnna ILO dievasčoahkkimis jagis 1989. Suoma láhkaásaheapmi ii deavdde dál <em type="bold">ILO 169 </em>-soahpamuša mearrádusaid. Soahpamuš goittotge geatnegahttá Suoma ratifieretmeahttuminge. 29 </p>
<p>Eanavuoigatvuođaide guoskevaš soahpamušmearrádusain sápmelaččaid sajádaga bajideami beales gávnnahuvvo 13. artihkalis, ahte go gustohit oppalašsoahpamuša dán oasi mearrádusaid, ráđđehusat fertejit gudnejahttit dan earenoamáš mearkkašumi, mii dieid namalas álbmogiid gaskavuođas lea dan eatnamii dahje guvlui, mas sii orrot dahje man sii muđui geavahit, lea daid kultuvrii ja vuoiŋŋalaš árvvuide, ja earenoamážit dán gaskavuođa servodatlaš oaidninvugiid. Soahpamuša 14. artihkalis gávnnahuvvo, ahte 1) Dieid namalas álbmogiidda galgá dovddastit oamastus- ja hálddahusvuoigatvuođa daidda eat-namiidda, main dat árbevirolaččat orrot. Heivvolaš dáhpáhusain galgá dasa lassin oadjudit áššálaš doaimmaiguin dáid álbmogiid vuoigatvuođaid geavahit guovlluid, mat eai leat dušše daid oktoorrunguovlu, muhto maid dat leat sáhttán árbevirolaččat geavahit áigáiboađuset skáhppoma ja árbevirolaš doaimmaid várás. Dán oktavuođas berre giddet earenoamáš fuomášumi nomádaálbmogiid ja johtti eanagilviid dillái. 2) Ráđđehusat galget dárbbašlaš doaimmaiguin meroštallat dáid namalas álbmogiid árbeviro-laččat ássan eatnamiid ja dáhkidit beaktilis suoji daid oamastan- ja hálddašanvuoigatvuhtii. 3) Sisriikkalaš riektevuogádahkii galgá váldit vuogálaš meannudeami dáid namalas álbmogiid eatnamii gullevaš gáibádusaid čoavdima várás. 3.5.4 ON julggáštus eamiálbmogiid vuoigatvuođain</p>
<p type="listitem">ON  dievasčoahkkimis  13.9.2007  dohkkehuvvon  julggáštusas  eamiálbmogiid  vuoigatvuođain   celkojuvvo ee., ahte</p>
<p type="listitem">Eamiálbmogiin  lea  vuoigatvuohta  ollašuhttit  ja  ealáskahttit  kultuvrralaš  árbevieruideaset  ja dábiideaset. Dása gullá daid vuoigatvuohta bajásdoallat, gáhttet ja ovddidit iežaset kultuvrraid  ovddeš, dálá ja boahttevaš albmonanvugiid.</p>
<p type="listitem">Eamiálbmogiin  lea  vuoigatvuohta  bajásdoallat  ja  nannet  mihtilmas  vuoiŋŋalaš  gaskavuođa iežaset  árbevirolaččat  oamastan  dahje  muđui  hálddašan  ja  atnin  eatnamiid,  guovlluide,  čázádagaide, riddomearaide ja eará luondduvalljodagaide ja vuoigatvuohta seailluhit dása gullevaš vásttuset boahttevaš sohkabuolvvaide.</p>
<p type="listitem">Eamiálbmogiin  lea  vuoigatvuohta  iežaset  árbevirolaččat  oamastan,  hálddašan  dahje  muđui atnin dahje skáhppon eatnamiidda, guovlluide ja luondduvalljodagaide.</p>
<p type="listitem">Eamiálbmogiin lea vuoigatvuohta oamastit, atnit, ovddidit ja hálddašit daid eatnamiid, guovl-luid  ja  luondduvalljodagaid,  mat  leat  daid  hálddus  árbevirolaš  oamasteami  dahje  eará  árbevirolaš hálddašeami dahje geavaheami vuođul dahje maid dat leat muđui skáhppon.</p>
<p>Stáhtat galget lágalaččat dovddastit dáid eatnamiid, guovlluid ja luondduvalljodagaid ja suodjalit daid. Dán dovddasteamis galgá áššálaččat gudnejahttit dieid namalas eamiálbmogiid vieruid, árbevieruid ja eanaoamastanvuogádagaid.</p>
<p>Stáhtat galget ovttas áššáigullevaš eamiálbmogiiguin vuođđudit ja bidjat fápmui vuoiggalaš, čatnasmeahttun, bealehis, rabas ja čađačuovgi ja maiddái eamiálbmogiid lágaid, árbevieruid, dábiid ja eanaoamastanvuogádagaid áššálaččat dovddasteaddji meannudeami, mainna dovddastit ja čovdet eamiálbmogiid vuoigatvuođaid, mat gusket daid eatnamiidda, guovlluide ja luondduvalljodagaide, mielde lohkamiin daid árbevirolaččat oamastan dahje muđui hálddašan dahje atnin eatnamiid, guovlluid ja luondduvalljodagaid. Eamiálbmogiin galgá leat vuoigatvuohta oassálastit dán gieđahallama. 303.5.5 Biodiversitehtasoahpamuš</p>
<p>Biologalaš máŋggahápmásašvuhtii guoskevaš oktasašsoahpamuš ( <em type="bold">biodiversitehtasoahpamuš </em>) bođii fápmui ásahusa 78/1994 vuođul. Das daddjojuvvo earret eará, ahte soahppioassebealit dovddastit árbevieruideaset mielde ealli álgo- ja báikkálašservošiid lagas ja árbevirolaš sorjavašvuođa biologalaš luondduriggodagain, ja dan ahte lea sávahahtti juogadit biologalaš máŋggahápmásašvuođa suodjaleami ja dan osiid bistevaš geavaheapmái guoskevaš árbevirolaš dieđuin, ođastusas ja geavadis fidnejuvvon ávkki vuoiggalaččat. 3.5.6 Vuođđoláhka </p>
<p>Vuođđoláhka (731/1999) suddje sámiid álgoálbmogin. Vuođđolága 17. §:s daddjojuvvo, ahte sámiin álgoálbmogin lea vuoigatvuohta bajásdoallat ja ovddidit iežaset giela ja kultuvrra. Seamma lága 121. §:s nannejuvvo, ahte <span type="quote">”sámiin lea sámiid ruovttuguovllus iežaset gillii ja kultuvrii guoskevaš ieštivrejupmi dan mielde go lágas mearriduvvo”</span>. 3.5.7 Sámediggeláhka</p>
<p>Darvvatvári meahcceguovlu ja plánii gullevaš eará guovllut gullet sámiid ruovttuguvlui. Suoma vuođđolágas (731/1999) lea dorvvastuvvon sámiide álgoálbmogin sin gillii ja kultuvrii guoskevaš iešstivrejupmi sámiid ruovttuguovllus. Kulturieštivrejumi ollašuhttá sámediggelága (974/1995) 9. §:s oaivvilduvvon sámediggi.</p>
<p>Sámediggeláhka geatnegahttá eiseválddiid [ja Meahciráđđehusa] ráđđádallat sámedikkiin buot guhkásváikkuheaddji ja mearkkašahtti doaimmain, mat sáhttet njuolgga ja sierra vuogi mielde váikkuhit sámiid sajádahkii álgoálbmogin ja mat gusket sámiid ruovttuguovllus – – stáhtaeatnama, suodjalanguovlluid ja meahcceguovlluid dikšumii, geavaheapmái ja láigoheapmái. – – Ráđđádallangeatnegasvuođa deavdin dihte áššáigullevaš eiseváldi galgá várret sámediggái dilálašvuođa šaddat gullojuvvot ja ráđđádallat áššis. Jos sámediggi ii geavat dán dilálašvuođa, de dat ii hehtte eiseválddi joatkimis ášši gieđahallama.</p>
<p>Sámekultuvrrain bargamii lohkkojit árbevirolaš ealáhusat – dego boazodoallu, guolástus ja meahccebivdu.</p>
<p>Lága geatnegahttin ráđđadallan sámedikkiin dollojuvvui 17.12.2002. 3.5.8 Meahciráđđehusláhka sámekultuvrra dorvun</p>
<p>Meahciráđđehus lea erenoamážit geatnegahtton suodjalit sámiid kulturárbbi sámiid ruovttuguovllus (Meahciráđđehusláhka 1378/2004). Lága 4. §:s daddjojuvvo, ahte oppalaš servodatlaš geatnegahttimiid mielde Meahciráđđehusa hálddašan luondduriggodagaid dikšun, geavaheapmi ja suodjaleapmi galget oktiiheivehuvvot sámediggelágas (974/1995) oaivvilduvvon sámiid ruovttuguovllus nu, ahte sámiid kultuvrrain bargama vejolašvuođat dorvvastuvvojit. 31</p>
<p>Ráđđehusa árvalusas (HE 154/2004) deattuhuvvo, man dehálaš lea bajásdoallat ja ovddidit sámekultuvrra, ja seammás deattuhuvvojit Meahciráđđehusa geatnegahttimat sámiid ruovttuguovllus. Sámiid ruovttuguovllu luondduriggodagaid, maid Meahciráđđehus hálddaša, dikšuma, geavaheami ja suodjaleami galgá oktiiheivehit nu, ahte sámiin álgoálbmogin livččii vuođđolágas (731/1999) ásahuvvon vuoigatvuohta bajásdoallat ja ovddidit iežaset kultuvrra. Sámekultuvrii gehččojuvvojit gullat maiddái sámiid árbevirolaš ealáhusaid – dego boazodoalu, meahccebivddu ja guolástusa. Dát geatnegahttin lea deattuhuvvon nu, ahte dat lea váldojuvvon láhkii ásahusa sajis. 3.5.9 Eanageavahan- ja huksenláhka sámekultuvrra dorvun</p>
<p>Sámekultuvrra dorvvasteapmái guoskevaš njuolggadusat gávdnojit maiddái eanageavahan- ja huksenlágas (132/1999) ja guoskevaš láhkii vuođđuduvvi riikkadási guovlluidgeavahanulbmiliin. Stáhtaráđi prinsihppamearrádusa (30.11.2000) mielde sámiid ruovttuguovllus galgá dorvvastit guovlluid geavaheamis sámekultuvrra ja -ealáhusaid ovddidanvejolašvuođaid ja heivehit daid oktii luonddu gierdannávccaiguin. Eanageavahan- ja huksenlága 22. §:a mielde <span type="quote">”ulbmilat sáhttet guoskat áššiide, main lea – – mearkkašahtti váikkuhus čearddalaš kultur- ja luondduárbái”</span>.</p>
<p type="listitem">Guovlluidgeavaheami guovddáš ulbmilat sámekultuvrra seailluheami dáfus leat ee.</p>
<p type="listitem">sámiid  ruovttuguovllus  sámekultuvrra  ja  -ealáhusaid  ovddidanvejolašvuođat  galget  dorvva-stuvvot ja oktiiheivehuvvot luonddu gierdannávccaiguin</p>
<p type="listitem">guovllut  galget  seailut  luonddu-  ja  kulturárvvuid  dáfus  mearkkašahtti  ollisvuohtan  nu,  ahte ássama ja ealáhusdoaimmain bargama vejolašvuođat seilot</p>
<p type="listitem">guovlluid  mihtilmasvuođat  galget  fuobmájuvvot  ja  guovlluid  geavahanvuogit  galget  oktiiheivehuvvot nu bures go vejolaš, vai eahpedábálaš luonddudilálašvuođat ja kulturárvvut   dorvvastuvvojit</p>
<p type="listitem">luonddudilálašvuođaide  vuogáiduvvan  iešlágálaš  gille-  ja  kulturbirrasat  galget  seailluhuvvot čavddisin.</p>
<p>Bajábeale logahallamii leat merkejuvvon sihke oppalaš- ja sierraulbmilat, dakko bokte go dat gusket plánenguvlui. Oppalašulbmilat leat luonddusteaset guovlluidgeavaheapmái ja guovlluidgeavaheami plánemii guoskevaš váldoprinsihpat. Sierraulbmilat leat guovlluidgeavaheapmái ja guovlluidgeavaheami plánemii guoskevaš geatnegahttimat. 3.5.10 Boazodoalu ja luondduealáhusaid ruhtadanláhka</p>
<p>Boazodoalu ja luondduealáhusaid ruhtadanlága (45/2000) ulbmilin lea ovddidit ja máŋggabealagahttit boazodoalu ja luondduealáhusaid ealáhusdoaimma, buoridit ealáhusaid ráhkadusa ja doaibmavejolašvuođaid, ovddidit ođasmuvvi luondduriggodagaid bistevaš geavaheami, ovddidit boazodoallo- ja luondduealáhusguovllu ja doarjut bieđggoássanguovlluid ja báikkálašservodagaid boazodoallo- ja luondduealáhusguovllus.</p>
<p>Lága doaibmabijuin galgá giddet erenoamáš fuopmášumi sámiid vejolašvuođaide bajásdoallat ja ovddidit iežaset kulturhápmái gullevaš ealáhusaid sámiid ruovttuguovllus. 323.5.11 Sámiid bistevaš ovdáneami prográmma</p>
<p>Sámediggi dohkkehii 1998:s <em type="bold">Sámiid bistevaš ovdáneami prográmma </em>(Sámediggi 1998), man dat válmmaštalai ovttasráđiid birasministeriijain. Prográmma beivejuvvui 2006:s (Sámediggi 2006). Prográmma mávssoleamos ulbmilin lea dat, ahte sámeguovllu luondduriggodagat galget geavahuvvot ekologalaččat, ekonomalaččat, sosiálalaččat ja kultuvrralaččat bistevaš vuogi mielde, vai sámit sáhttet bargat árbevirolaš ealáhusaideasetguin. Sámiid bistevaš geavaheami prográmmas ovdanbukton doaimmaiguin galggašii dorvvastuvvot sámiid sajádat eanageavaheamis ja árbevirolaš ja ođđa ealáhusaiguin bargamis sámi vuođu alde ja ovddidit sámi árbevirolaš dieđuid ja dáidduid sajádaga ja sámiid sosiálalaš buresbirgejumi. Prográmma lea váldojuvvon vuhtii 2006:s dohkkehuvvon riikkadási bistevaš ovdáneami strategiijas (Stáhtaráđi kansliija 2006). 3.5.12 Ovttadássásašvuođaláhka </p>
<p>Ovttadássásašvuođaláhka (21/2004) geavahuvvo sihke almmolaš ja priváhtadoaimmas ee. dalle, go lea jearaldat iehčanas ámmáhiin dahje ealáhusain barganvejolašvuođain dahje ealáhusa doarjumis. Ovttadássásašvuođalága mielde geange ii oaččo vealahit agi, etnihkalaš dahje čearddalaš boahtimuša, riikkavulošvuođa, giela, oskku, eallinoainnu, oaivila, dearvvasvuođadili, lámisvuođa, sohkabealleorientašuvnna dahje olbmui guoskevaš eará siva vuođul. Ovttadássásašvuođalága riikkabeaigieđahallamis bargoeallin- ja dásseárvováljagoddi celkkii smiehttamušastis (TyVM 7/2003 vp – HE 44/2003 vp) eiseválddiid geatnegasvuođas ovddidit ovttadássásašvuođa ná:</p>
<p>Erenoamáš fuopmášumi galgá giddet sámiid vuoigatvuođaide álgoálbmogin ja sámekultuvrra deháleamos ávnnaslaš vuođu dahjege boazodoalu dorvvasteapmái. Eiseválddit galget čielga plánaid mielde ovddidit sámiid vejolašvuođaid bargat boazodoaluin ja háhkat das iežaset áigáiboađu. 3.5.13 Ovttadássásašvuođaplána</p>
<p>Meahciráđđehusa ovttadássásašvuođaplánas 3.5.2006 (Meahciráđđehus 2006a) leat váldojuvvon vuhtii bargoministeriija ávžžuhusat (9.9.2004) ovttadássásašvuođaplánaid dahkamis ja dan sierragažaldagat sámiid ruovttuguovllus. Plánas váldojuvvo vuhtii bargoveaga sierramáhtuid ovddideapmi ja plánas buktojuvvo ovdan, ahte seammalágan meannudeapmi ii álo sihkkarastte ovttadássásašvuođa. Buot buohkanassii Meahciráđđehusa ulbmilin lea ollašuhttit sámiid positiivvalaš sierragieđahallama dálá láhkamearrádusaid olis nu, ahte váldojuvvo vuhtii Meahciráđđehuslágas (1378/2004) daddjojuvvon geatnegahttin dorvvastit sámiide vejolašvuođa bargat iežaset kultuvrrain. 33</p>
<p>Plána strategiija láhčá vuođu luondduealáhusaid vuhtiiváldimii: ”Meahciráđđehus ádde luondduealáhusaid ja daid ja sámekultuvrra oktavuođaid ja dorvvasta daid oppalaš ja doaimmaguovdasaš njuolggadusaide vuođđuduvvi meannudemiiguin.” Sámiid sierra positiivvalaš vuhtiiváldin luondduealáhusain lea vuođđolága ja ON:a KP-soahpamuša 27. artihkkala mielde váldojuvvon vuhtii nu, ahte bohccuid guohtunráfái, johtolagaide ja guohtoneatnamiidda guoskevaš doaibmabijut ja daid vahátlaš váikkuhusaid dássi sámekultuvrii árvvoštallojuvvo sierra. Dáid dási dorvvastan dihte galgá árvvoštallat dálá dili ja ovddidandárbbuid. Ráđđádallangeatnegasvuođat leat ovdanbukton eará njuolggadusain. 3.5.14 Sámi giellaláhka</p>
<p>Sámi giellalága (1086/2003) ulbmilin fas lea dorvvastit vuođđolágas (731/1999) ásahuvvon sámiid vuoigatvuođa bajásdoallat ja ovddidit iežaset giela ja kultuvrra. Ulbmilin lea, ahte sámiid vuoigatvuohta vuoiggalaš riektegeavvamii ja buori hálddahussii sihkkarastojuvvo gielas fuolakeahttá ja dasa lassin sámiid gielalaš vuoigatvuođat ollašuhttojit almmá, ahte daidda dárbbaša sierra doarjalit. <em type="bold">3.6 Boazodoalloláhka </em></p>
<p>Boazodoallolága (848/1990) mielde boazodoaluin <span type="quote">”oažžu dán lágas ásahuvvon ráddjehusaiguinbargat boazodoalloguovllus eatnama oamastus- dahje hálddašanvuoigatvuođas beroškeahtta”</span>. Darvvatvári meahcceguovlu ja jekkiidsuodjalanguovlut gullet boazodoallolága dárkkuhan guvlui, mii lea čujuhuvvon earenoamážit boazodoalu várás. Dien namalas lágas celkojuvvo, ahte <span type="quote">”dán guovllu eatnama ii oaččo geavahit dainna lágiin, ahte das čuovvu fuomášahtti hehttehus boazodollui”</span>. 34 <em type="bold">4 Avádatjuohku 4.1 Avádatjuohku ja meahcceguovloláhka </em></p>
<p>Avádatjuogu ulbmilin lea heivehit oktii meahcceguovlolága (62/1991) ulbmiliid ja stivret meahcceguovllu dálá ja boahttevaš geavaheami nu, ahte dat ollašuvvet. Meahcceguovlolága golbma vuosttaš ulbmila – meahcceguovloiešlági seailluheapmi sihke sámekultuvrra ja luondduealáhusaid dorvvasteapmi – leat hui mávssolaččat oppa meahcceguovllus. Dasa lassin meahcceguovlolága mielde guovllu máŋggabealat geavaheapmi galgá ovddiduvvot, mii oaivvilda lága dárkilet ákkastallamiid mielde dákko vuosttažettiin dan, ahte lustageavaheapmái ja luondduturismii galget láhččojuvvot vejolašvuođat. Dát ulbmil manná muhtun muddui ruossalassii golmma vuosttaš ulbmiliin. Maiddái meahcceguovloiešlági seailluheami, sámekultuvrii gullevaš boazodoalu dorvvasteami ja eará luondduealáhusaid dorvvasteami gaskkas gávdnojit ruossalasvuođat.</p>
<p>Nuppiiguin sániiguin meahcceguovllu avádatjuogu bokte geahččalit geahpedit geavaheddjiid gaskasaš ruossalasvuođaid nu ollu go vejolaš ja erenoamáš ulbmilin lea geahpedit lustageavaheami dagahan heajos beliid luondduealáhusaide ja sámekultuvrii nu ollu go vejolaš. Avádatjuohku govvida meahcceguovllu máŋggabealat geavaheami ulbmiliid deaddoárvvu meahcceguovllu sierra osiin, vai meahcceguovlolága buot ulbmilat ollašuvvet.</p>
<p>Avádatjuoguin sáhttá stivret Meahciráđđehusa eanangeavahančovdosiid, lustageavaheami ja luondduturismma ja daidda guoskevaš johtolagaid, rusttegiid, lohpepolitihka ja dohkkehahtti doaimmaid dálá láhkamearrádusaid olis. <em type="bold">4.2 Avádatjuogu ákkat Darvvatvári meahcceguovllus </em></p>
<p>Darvvatvári meahcceguovlu lea hui čielgasit báikkálaš olbmuid meahcceguovlu. Danin mávssoleamos lea dorvvastit luondduealáhusaid ja sámekultuvrra ja seailluhit guovllu meahcceguovloiešlági, nu ahte dat gokčá earret eará báikkálaš olbmuid ruovttudárboguolástusa, meahccebivddu ja lubmema. Lustageavaheapmi ja luondduturisma leat viehka unnán Darvvatvári meahcceguovllus, iige leat vuordimis ahte daid mearkkašupmi olus lassánivččii guovllus.</p>
<p>Dáid ákkaid vuođul eanas oassi meahcceguovllus galgá gullat boaittobealeavádahkii. Seakka lustageavahanavádagas dorvvastuvvojit sihke iešráđálaš ja stivrejuvvon luondduturismma vejolašvuođat ja stivrejuvvo meahcceguovllu lustageavaheapmi nu, ahte meahcceguovllu eará geavaheapmái čuohcci heajos bealit livčče nu unnán go vejolaš. Avádatjuogus fuolakeahttá lea boazodoaluin ja luondduealáhusaiguin bargan dorvvastuvvon miehtá meahcceguovllu maiddái lustageavahanavádagas ja nuppe dáfus juohkeolbmovuoigatvuođaiguin oažžu johtalit miehtá meahcceguovllu – maiddái boaittobealeavádagas.</p>
<p>Avádatjuohku vuođđuduvvá dasa ahte dálá dilli kártejuvvo ja boahttevaš dárbbut sierra geavahanhámiid hárrái árvvoštallojit. Avádatjuohku dorvvasta boazodolliid vejolašvuođa bargat boazodoaluin guhkesáiggeulbmiliin unnimustá dálá dásis, dasgo dat mudde earret eará lustageavaheami rusttegiid sajáiduvvama ja meahccejohtalusa. Avádagat eai gáržžit báikkálaš olbmuid árbevirolaš vuoigatvuođaid – dego boazodoalu, meahccebivddu ja guolástusa. 35 <em type="bold">4.3 Plána árvalus </em></p>
<p>Guovlu juhkkojuvvo guoktin avádahkan, maid vuođul stivrejuvvo guovllu geavaheapmi, rusttegiid sajáiduvvan, johtaleapmi ja lohpepolitihkka (govva 3, tabealla 3): 1) boaittobealeavádat 2) lustageavahanavádat. 4.3.1 Boaittobealeavádat</p>
<p>Dát avádat lea meahcceguovllus dat oassi, gos johtaluvvo unnimus, mii lea ráfáleamos, gosa lea váddáseamos beassat ja mii lea buot eanemus luonddudilis. Luondduealáhusain boazodoallu lea mávssoleamos geavahanvuohki dán avádagas. Ruovttudárboguolásteaddjit johtalit guovllus muhtun muddui sihke geassit ja dálvit. Avádagas eai leat lustageavaheami bálvalanrusttegat – nuppiiguin sániiguin merkejuvvon johtolagat dahje ávdinstobut, eaige dakkárat huksejuvvo boahtteáiggisge. Guovllus leat geasiáigásaš meahccejohtalusvuojáhagat ja luondduealáhusaid doarjjabáikkit. 4.3.2 Lustageavahanavádat</p>
<p>Dát lea dat guovlu, gos eatnasat lustageavaheddjiin johtalit sihke geassit ja dálvit. Erenoamážit olgobáikegoddelaččaid mohtorgielkkástallan ja lustaguolásteapmi dáhpáhuvvet eanas dán avádagas. Avádagas leat meahcceguovllu guktot ávdinstobut ja doppe leat eanas maiddái lustageavaheami earáge bálvalanrusttegat. </p>
<p><em type="bold">Tabealla 3. </em>Plánas árvaluvvon avádatjuogu mieldásaš lobálaš ja gildojuvvon rusttegat ja doaimmat Darvvatvári meahcceguovllus. Maŋit loguin govviduvvo dárkileappot guhtege rusttet dahje doaibma vuolábeale geavahan-hámi hárrái. mg = mohtorgielká.* = jos meahcceguovlluid mohtorgielkávuojáhagat muhttojuvvojit maŋŋelis almmolaš mohtorgielkájohtolahkan, de sáhttá Darvvatvári bokte johtti Bálojávri–Gilbbesjávri-mohtorgielkávuojáhat muhttojuvvot maiddái johtolahkan. Nuppástuhttin gáibida dan, ahte birasministeriija miehtá dasa ja báikkálaš olbmot besset leat mielde mearrideamen dán áššis. ** = eará sajis smávva stivrejuvvon joavkkuide vuojáhagaide, main sohppojuvvo sierra. </p>
<p><em type="bold">Rusttet/Doaibma </em></p>
<p><em type="bold">Boaittobealeavádat </em></p>
<p><em type="bold">Lustageavahanavádat </em></p>
<p xml:lang="ron">Ávdinstobut</p>
<p xml:lang="vep">Ii</p>
<p xml:lang="smj">Juo</p>
<p>Láigostobut</p>
<p xml:lang="vep">Ii</p>
<p xml:lang="smj">Juo</p>
<p>Prográmmabálvalusaid gaskaboddosaš doarjjabáikkit</p>
<p xml:lang="smj">Juo</p>
<p xml:lang="smj">Juo</p>
<p>Boazodoalu doarjjabáikkit</p>
<p xml:lang="smj">Juo</p>
<p xml:lang="smj">Juo</p>
<p>Boazodoalu rusttegat</p>
<p xml:lang="smj">Juo</p>
<p xml:lang="smj">Juo</p>
<p>Luondduealáhusaid eará doarjjabáikkit</p>
<p xml:lang="smj">Juo</p>
<p xml:lang="smj">Juo</p>
<p>Merkejuvvon máđijat</p>
<p xml:lang="vep">Ii</p>
<p xml:lang="smj">Juo</p>
<p>Fuolahuvvon dolastallanbáikkit</p>
<p xml:lang="vep">Ii</p>
<p xml:lang="smj">Juo</p>
<p>Geasiáigásaš meahccejohtalusvuojáhagat báikegoddelaččaide</p>
<p xml:lang="smj">Juo</p>
<p xml:lang="smj">Juo</p>
<p>Meahciráđđehusa váldegottálaš mohtorgielkávuojáhagat</p>
<p>Ii odda*</p>
<p>Juo, ii odda*</p>
<p>Mohtorgielkásafáralobit prográmmabálvalusfitnodagaide</p>
<p>Smávva stivrejuvvon joavkkuide vuojáhagaide, main sohppojuvvo sierra</p>
<p>Váldegottálaš mg-vuojáhagas eai ráddjehusat**</p>
<p>Mohtorgielkálobit olgobáikegoddelaččaide mohtorgielkávuojáhagaid olggobealde</p>
<p>Dálvviáigásaš meahccejohtaluslohpevuogi mielde</p>
<p>Dálvviáigásaš meahccejohtaluslohpevuogi mielde</p>
<p xml:lang="fin">Helikoptera seaivunsajit</p>
<p xml:lang="smj">Juo</p>
<p xml:lang="smj">Juo</p>
<p>Rovit ja šalddit</p>
<p>Dárbbu mielde njealjejuvllatvuojáhagaide</p>
<p>Dárbbu mielde njealjejuvllatvuojáhagaide</p>
<p>Meahccebivdu</p>
<p xml:lang="smj">Juo</p>
<p xml:lang="smj">Juo</p>
<p>Guolástus</p>
<p xml:lang="smj">Juo</p>
<p>Juo 37 <em type="bold">5 Luonddusuodjaleapmi ja -dikšun 5.1 Dálá dilli </em>5.1.1 Luonddusuodjaleapmi ja meahcceguovloláhka </p>
<p>Meahcceguovllut eai leat ieš luonddusuodjalanguovllut, dahjege dat eai leat vuođđuduvvon luonddusuodjalanlága (1096/1996) vuođul. Meahcceguovlolága (62/1991) oppalaš ákkastallamiin daddjojuvvo:</p>
<p>Luonddusuodjalanguovllut eai iešalddes deavdde meahcceguovlluid luonddudollui ja máŋggabealat geavaheapmái guoskevaš buot dárbbuid. Dasa lassin lea dárbu vuođđudit dakkár guovlluid, mat eai leat dábálaš ekonomalaš geavahusas muhto mat eai maiddái livčče nu čavga suodjaluvvon go luonddusuodjalanlága (71/1923) [= boares láhka] mieldásaš suodjalanguovllut.</p>
<p>Meahcceguovloláhka hehtte dihto doaimmaid, mat rievdadit sakka luonddu, muhto muđui meahcceguovllut leat láhkamearrádusaid ektui seamma sajádagas go daid birastahtti guovllut. Luonddusuodjalanláhka ii bajit meahcceguovlluid sierra ovdan, muhto láhka heivehuvvo meahcceguovllus seammaládje go earáge guovlluin. 5.1.2 Darvvatvári meahcceguovllu sajádat luonddusuodjaleamis</p>
<p>Darvvatvári meahcceguovllu lulágeahči gullá davviboreála avádahkii ja davágeaže jalges dahje hárvvet šaddi lagešguovllut hemiarktalaš avádahkii. Oppa guovllus hui mihtilmasat leat nannándálkkádahkii gullevaš šattolašvuođatiippat.</p>
<p>Darvvatvári meahcceguovllu rádjin oarjin lea Leahttaseanu–Jiehtájoga jekkiidsuodjalanguovlu ja Norgga vuostá suodjalkeahtes muhto geainnuhis, meahcceguovllulágan guovlu. Ovttas dát guovllut hábmejit viiddis meahcceguovllulágan ja viehka luonddudilálaš ollisvuođa (govva 1, s. 13).</p>
<p>Darvvatvári meahcceguovlu lea baskkeslágan eananmanahat Ruoŧa ja Norgga gaskkas. Eallit johtalit dán viiddis guovllus beroškeahttá hálddahuslaš rájiin. Dán galgá váldit vuhtii, go árvvoštallojit dihto šlájaid – dego goaskima, mearragoaskima, njála ja geatkki – mearit guovllus. 5.1.3 Árbevierroduovdagat</p>
<p>Sálvvošjávrri lulágeaže geassesiida oktan dasa gullevaš bohccuid bohčinsajiiguin jávrri nuortadavágeahčen lea klassifiserejuvvon riikka dásis divrras árbevierroduovddan (Kalpio &amp; Bergman 1999) ja muhtun muddui lappilaš kulturbirasin (Rauhala 2002). Geassesiida lea vuođđuduvvon guorbalágan sadjái. Dan šilljogittiin šaddet sávzzasinuhat, vuovdesinut ja čáhppesmuorjedakŋasat ja dan guolbbagittiin beatnatnjuokčamat ja guolbbajuomut. Dákkár guolbbagieddi lea hui hárvenaš niitotiipa Suomas (Raunio ee. 2008). Daid gaskasaš leakkit sulastahttet goittot šattolašvuođa dáfus niittuid. Ovddeš boazogárddi sajis šaddet guhkit niitošattut, main váldošládjan leat horbmá, ruškesruošši, gieddesitnu, suotnjoruški ja davvigáskálas; maiddái šilljosuoidni šaddá viehka valjis. Geassesiidda boahtteáigi orru leamen dorvvastuvvon, dasgo siida lea ainge árbevirolaš anus. 38</p>
<p>Siidda boazogárddi geavahit ainge sihke merkemii ja rátkimii.</p>
<p>Árbevirolaš geavaheapmi dorv-vasta maiddái árbevierrobiotohpaid seailuma. 5.1.4 Luonddudili čuovvun dán áigge</p>
<p>Meahciráđđehusa bargun lea čuovvut iežas hálddašan guovlluid nuppástusaid luonddus ja áitatvuloš ja hárvenažžan šaddan šaddo- ja eallišlájaid náliid ja bargat daid dorvvasteami ovdii. Meahciráđđehus galgá čuovvut maiddái fuođđonáliid ovdáneami ja geahččalit ovttas fuođđodikšunbiriin ja fuođđodikšunovttastusain dorvvastit daid. Dáid ulbmiliid ollašuhttin dihte Meahciráđđehus ee. dahká dikšun- ja geavahanplánaid, skuvle iežas bargoveaga, doaibmá sihkkaraston biras- ja kvalitehtavuogádaga mielde, doallá áitatvuloš šlájaid registariid, čuovvu dađistaga stuorranávddiid logu ja čađaha fuođđodárkongolmmačiegahaslohkamiid.</p>
<p>Dehálaš bargoneavvu luonddudili čuovvumis lea 2000:s gárvvásmuvvan Davvi-Lappi luonddukárten (Sihvo 2001, 2002), man oktavuođas Darvvatvári meahcceguovllu ja Leahttaseanu–Jiehtájoga jekkiidsuodjalanguovllu šattolašvuođatiippat ja daid gávdnon leat kártejuvvon (gč. Kajala 2002f, čuovus 9). Luonddukártema dieđut leat vurkejuvvon Meahciráđđehusa báikediehtovuogádahkii.</p>
<p>Darvvatvári meahcceguovllu ja Leahttaseanu–Jiehtájoga jekkiidsuodjalanguovllu leat dutkan viehka unnán, go dutkit lea beroštan eanas Giehtaruohttasa stuorraduottarguovllus, mii lea duovdaga dáfus, geologalaččat, elliid ja šattuid dáfus Suoma dilis hárvenaš guovlu.</p>
<p>Meahciráđđehusa luonddusuodjaleapmi ovddida ja oktiiheiveha oppa riikkas stáhtaeatnamiin – ee. EU:a luondodirektiivva (92/43/ETY) bohccešattuid – suodjaleami ja čuovvuma. Darvvatvári meahcceguovllus dákkár EU:a luondodirektiivvas namuhuvvon bohccešattut leat uhcafiskesrássi ja jeaggenarti.</p>
<p>Meahciráđđehusa koordinerema mielde čuvvojuvvo goaskin-, mearragoaskin-, bárbmofálle- ja rievssatfállenáliid ovdáneapmi. Meahciráđđehus doallá goaskinbesiin beasseregistara ja dárkkista besiid jahkásaččat. Jahkásaččat Meahciráđđehus deaivvada bálgosiid ovddasteddjiiguin ja sis fidnejuvvon beasseguigosat dárkkistuvvojit. Dasa lassin guovllu boralottiid bessema ja náliid ovdánemi leat čuvvon ja besiid dárkkistan máŋggat áššisberošteaddjit.</p>
<p>Ovdalis namuhuvvon boralottiid lassin birasministeriija lea oskkildan Meahciráđđehusa vástošládjan njála ja giljobačča, maid Meahciráđđehus čuovvu jahkásaččat. Meahciráđđehus doallá guovllu dovdojuvvon njálabesiin registara ja čuovvu ovttas njállabargojoavkkuin njálladili guovllus.</p>
<p>Fuođđo- ja guolledoalu dutkanlágádus lea dutkan guovllu guoládaga ja boazoguohtoneatnamiid dili. 1996:s gárvvásmuvai dutkamuš Davvi-Lappi bálgosiid dálveguohtoneatnamiid dilis (Kumpula ee. 1997) ja dan čuovvundutkamuš gárvvásmuvai 2004:s (Kumpula ee. 2004). 1998:s gárvvásmuvai dutkamuš oppa boazodoalloguovllu geasseguohtoneatnamiid dilis (Kumpula ee. 1999). 39 <em type="bold">5.2 Ulbmilat ja doaibmabijut </em>1) Meahciráđđehus čuovvu meahcceguovllu dili ja dan nuppástusaid, álgá dárbbašlaš suodjalan-doaimmaide ja dieđiha áššis mearrideddjiide. </p>
<p><em type="bold">Ágga: </em>Dát gullá Meahciráđđehusa luonddusuodjalanbargguide. Okta dehálaš bargoneavvu čuovvumis lea báikediehtovuogádat meahcceguovllu sierra luondotiippain. Luondotiippaid dieđut leat muhtun muddui váilevaččat, jos dieđuid dárkilvuohta veardádallo riikkadási dieđuiguin. Mieskamuorradieđut eai leat, ja dieđut luondodirektiivva (92/43/ETY) čuvvosa 1 luondotiippain ja daid mihtilmasvuođain eai leat doarvái dárkilat. Dieđuid divvun gáibidivččii dievasmahttininventerema. 2) Meahciráđđehus čuovvu ovttas dutkiiguin goaskin-, mearragoaskin-, bárbmofálle-, rievssat-fálle- ja njállanáliid ja álgá dárbbašlaš doaimmaide daid suodjalan dihte. 3) Riebaniid lohku ja dearvvašvuođadilli čuvvojuvvo ja bivdduin ráddjejuvvojit riebannálit, vai njálas heajut gilvaleaddjin livččii doarvái eallinsadji ja biebmu. Meahciráđđehus dahká <em type="bold">Njálla Life </em>-prošeavtta áigge (jagi 2008 lohppii) dárbbašlaš riebanbivdosoahpamušaid báikkálaš meahccebivdiiguin ja luondduealáhusbargiiguin, go lea vuos gullan áššis Eanodaga fuođđodikšunovttastusa ja Giehtaruohttasa bálgosa. Meahciráđđehus geahččala joatkit dán buorrin gávnnahuvvon spiehkastatlohpevuogádaga maiddái dan maŋŋá, go <em type="bold">Njálla Life </em>-prošeakta lea gergejuvvon. 4) Áitatvuloš šattuid šaddansajit dárkkistuvvojit ja lasihuvvojit báikki alde. 5) Meahciráđđehus čuovvu dan vástui mearriduvvon šaddošlájaid meahcceguovllus. Jeaggenartti ja uhcafiskesrási čuovvun ollašuhtto maŋŋelis čuovvunprográmmaid mielde. 6) Meahciráđđehus oahpista vánddardeddjiid birrasa seasti vánddardeapmái. Dieđut dán áššis gávdnojit luondduguovddážiin, luonddustobuin ja interneahttasiidduin. Guovllu barttain leat maiddái stohpogirjjit, main muitaluvvo earret eará luonddusuodjaleamis ja guovllu bázahusfuolahusas. Lustageavaheddjiid stivren, oahpisteapmi ja rávven leat oalle mávssolaččat meahcceguovllu luonddudilálašvuođa seailluheamis. Oahpistandoaibma mearkkaša ollu vánddardeami birasváikkuhusaid hálddašeamis ja ovddalgihtii ráhkkanahtti gádjundoaimmas, guovllu meahcceguovloiešlági dorvvasteapmi ja birasbajásgeassin. 7) Mohtorgielkkástallan stivrejuvvo ja gáržžiduvvo lohpepolitihkain, man mielde olgobáike-goddelaččat sáhttet vuodjit vuojáhagaid olggobealde dušše dihto dáhpáhusain stivrema ja oahpisteami mielde. Meahciráđđehus goziha ovttasráđiid bolesiin ja Rádjegozáhusain mohtorgielkkástallama guovllus. <em type="bold">5.3 Čuovvun </em></p>
<p>Meahciráđđehus čuovvu geasiáigásaš meahccevuojáhagaid gollama ja sáhttá dárbbu mielde hukset gollan dahje váralaš sajiide roviid dahje šalddiid njealjejuvllagiid várás, jos guovllu luonddudilálašvuođa seailluheapmi dan gáibida. Eará sadjái dákkár rusttegat eai huksejuvvo.</p>
<p>Meahciráđđehus goziha geasiáigásaš meahccejohtalusa ovttasráđiid bolesiin ja Rádjegozáhusain. 40 <em type="bold">6 Kulturárvvuid suodjaleapmi ja dikšun 6.1 Dálá dilli </em>6.1.1 Arkeologalaš čuozáhagat </p>
<p>Dát lea oaniduvvon veršuvdna Jarmo Kankaanpää dahkan guovllu arkeologalaš vuođđočielggadusas (Kankaanpää 2002).</p>
<p>Darvvatvári meahcceguovlu gullá arkeologalaččat unnimus dovdojuvvon guovlluide Eanodagas. Ieš arkeologalaš dutkamušat – dego dološbázahusaid inventeremat dahje rokkanasdutkamušat – eai guovllus leat báljo ollege dahkkojuvvon, dasgo guvlui eai leat čuohcán dakkár huksen- ja lávvaplánenfitnut, mat gáibidivčče dološmuitolágas (295/1963) daddjojuvvon dárkkistemiid ja roggamiid.</p>
<p>Guovllus lea inventerejuvvon dássážii dušše okta giddes dološbázahus, Sálvvošjávrri siida (Kankaanpää 2002):</p>
<p>Darvvatvári meahcceguovllus sullii 16 km Bálojávrris oarjjásdavás Sálvvošjávrri lulágeahčen Norgga ráji lahkosiin lea boares Erkuna dahjege Bálojávrri sámegili geassesiida, masa gullet moanat boares visttit. Geassesiida lea váldojuvvon inventeremii sámeárbevierročuozáhahkan (gč. Lapin rakennusperinne s. 86)</p>
<p>Rauhala (2002) mielde jávrri oarjelulábeale gáddái huksejuvvui siidda vuosttaš visti 1930-logus. Dán áigge siiddas leat dálut nuppelohkái.</p>
<p>Maiddái soaittáhagas gávdnon dološbázahusat leat unnán, njeallje stuhka; muhtun muddui várra dan sivas, ahte guovlu ii geasut seammaládje vánddardeddjiid go ovdamearkka dihte Háldi johtolat.</p>
<p>Guovllus dán áigge dovdojuvvon giddes dološbázahusat ja bođugávdnosat leat tiippa dáfus dakkárat, main lávejit seailut muitodieđut dahje maid lea viehka álki fuobmát meahcis. Čuozáhagat, maid lea váddáset fuobmát – dego geađgeáiggi áigásaš ássansajit dahje kávrcagávdnosat – eai inventeremis leat mielde. Daid fuobmámii oainnat galgá lea suorggi skuvlejupmi ja hárjánupmi, eaige arkeologat leat báljo johtalan guovllus. Bivdorokkiin ja ng. <em type="bold">sámegittiin </em>fas eai leat dieđut vuosttažettiin danin, ahte dákkár rusttegiid eai dábálaččat jurdil <span type="quote">”dološbázahussan”</span>, eaige daid nappo ane almmuhan vearan. </p>
<p>Buot ovdalis namuhuvvon čuozáhattiippat gávdnojit valjis ee. Darvvatvári guovllu nuorttabeale Bievrrašjávrri meahcceguovllus, ja erenoamážit bivdoroggejoavkkut maiddái ee. Gulddáma, Gárasavvona ja Márkana birrasiin. Eatnasiid dáin čuozáhagain leat goittot inventeren guovllus johtalan arkeologat easkka maŋimuš guovttelot jagi áigge. Sierralágan ássansajiid, bivdorokkiid ja kvárcagávdnosiid váilun Darvvatvári guovlluin dáidáge vuosttažettiin boahtit dutkama váilumis. Eai gávdno makkárge sivat, manin Neakkela–Bievrrašjávrri guovlluiguin ávkkástallan olmmošjoavkkut eai livčče seamma bures sáhttán atnit ávkin ekologalaččat seammasullalaš guovllu muhtun miilla duohken. Erenoamážit jogaid ja Darvvatvári guovllu jávregurgadasaid birrasiin sáhtášii Bievrrašjávrri ovdamearkka vuođul vuordit gávdnat sihke ássansajiid ja bivdorokkiid. 41</p>
<p>Sierralágan, vuosttažettiin meahcceguovllu olggobealde dahkkojuvvon arkeologalaš gávdnosiid mielde Eanodaga nuortalulágeahčen lea ássojuvvon gitta árra geađgeáiggi rájes ja Rádjeeanu guovlluin goittot árra metállaáiggi rájes. Bođugávdnosiid vuođul lea hui vejolaš ahte maiddái Darvvatvári guovllus lea ássojuvvon dahje goittot johttojuvvon buot ovdahistorjjá áigodagaid áigge. Historjjálaš áiggi árat áigodagaide gullevaš giddes dološbázahusaid eai guovllus váilevaš dutkama dihte vel dovdda, muhto goittot čuovvovaš tiippat sáhtášejde gávdnot: 1) geađgeáiggi ja árrametállaáiggi ássansajit 2) maŋŋeruovdeáiggi ja historjjálaš áiggi sámeássansajit 3) bivdorokkit.</p>
<p>Dán golmma dološbázahustiippas guokte maŋimučča lea dávjá viehka álki áicat, jos dakko ii leat suhkkes šattolašvuohta dahje bovnnat. Geađge- ja árrametállaáiggi ássansajit fas sáhttet leat juoba áibbas jávkosis ja ihtet easkka dalle oidnosii, go goaivu deaivá daidda dahje mielli doddjo. Dološ ássansajit leat maiddái viehka rašit duššat. Dušše bieggaerošuvdna sáhttá duššadit geađgeáiggi ássansaji measta ollásit, dasgo vaikko dávvirat bázášedje sadjáseaset, de eananvuođu bajildusgerddiid dieđut – dego dollasaji báikki almmuheaddji buollindielkkut, duolvaeanandielkkut, áigemeroštallama vejolažžan dahkki činat, eananvuđđui čatnasan fosfáhtat, makrofossiillat ja juoba smávit dávttit – jávket girdisáddo mielde.</p>
<p>Erenoamážit geađgeáiggi ássansajiid lea dávjá viehka váttis fuomášit, ja áššedovdige šaddá dorvvastit iskkadanroggamii eatnamis, mas šaddet muorat ja eará šattut. Davvi-Lappi ássansajit leat goittot dasttán eanangierragis: ovdamearkka dihte Heahtás ja Bealdovuomis leat roggan moanaid badjel 6 000 jagi boares čuozáhagaid, dušše guovttelot sentemehtera čikŋodagas. Dološ olbmot gohttejedje mielas seammalágan báikkiide go dáláge vánddardeaddjit. Nuba buriid orohagaid leat dávjá geavahan juo duháhiid jagiid.</p>
<p>Dálá vásáhusaid vuođul sáhttá dadjat, ahte buorit orohagat – dego goike ja duolba sáttodearpmit čázádagaid gáttiin – leat viehka sihkkarit leamaš ovddit ássiid anusge, dávjá juoba duháhiid jagiid áigge. Gos beare vuogas orohagas ovdamearkka dihte čázádagaid gáttiin sáhttet leat eatnan vuolde ja vejolaččat aldege mearkkat boarráset ássamis – mearkkat, mat dološmuitolága (295/1963) vuođul leat ráfáidahtton. 6.1.2 Dološmuittuid vuhtiiváldin doaimmas</p>
<p>Guovllus eai leat (maiddái) inventeren dološbázahusaid, ja nuba doppe ii dovdojuvvo oktage dološbázahus.</p>
<p>Dološmuitolága (295/1963) mielde ii áinnas oaččo duohtadit giddes dološbázahusa, jos dasa ii leat lága vuođul addojuvvon lohpi (1 §). Dákkár doaibman namuhuvvo lágas roggan, gokčan, sirdin, vahágahttin, jávkadeapmi ja eará duohtadeapmi. Gieldu guoská maiddái eananeaiggádiidda, geaidda geahččalit almmuhit sin eatnamiin gávdnon dološbázahusaid. Buot eananeaiggádiidda ii goittot sáhte váldit oktavuođa govttolaš áiggi sisa. Gánnáha goittot fuomášit, ahte dološmuitoláhka ráfáidahttá das logahallon giddes dološbázahusaid (2 §) almmá sierradoaimmaid haga.</p>
<p>Oassi dološmuitobázahusain (bivdorokkit, sieiddit jna.) heivejit oaidnámuššan, jos daid seailuma sáhttá dorvvastit oaidnámuššan atnimis fuolakeahttá. Daidda sáhttá bidjat oahpistanrusttegiid ja daid sáhttá dárbbu mielde suodjalit. Šattolašvuohta, mii sáhttá vahágahttit dákkár čuozáhagaid, galgá jávkaduvvot. (Meahciráđđehus 2002) 426.1.3 Árbevirolaš luonddu geavaheapmi ja sámekultuvra</p>
<p>Dát lea oaniduvvon veršuvdna Lydia Heikkilä dahkan guovllu luonddu geavaheami vuođđočielggadusas (Heikkilä 2002b).</p>
<p>Boazodoallokultuvra lea seilon nanu árbevierrun Darvvatvári meahcceguovllus olgguldas nuppástusain fuolakeahttá. Boazodoallu lea ainge okta guovllu deháleamos ealáhusain. Darvvatvári meahcceguovllus barget bohccuideasetguin Bálojávrri, Gulddáma, Heahtá, Leaibejávrri ja Bálojotnjálmmi boazodoallit, geat gullet Giehtaruohttasa bálgosii. Ruovttudárboguolástus ja -murjen ja murjjiid čoaggin vuovdimassii mearkkaša ollu boazodoalus oaiveáššálaš áigáiboađuset oažžu bearrašiid birgenlágis.</p>
<p>Guovllu geavahit luondduealáhusaiguin bargama várás boazodolliid lassin maiddái lagasgiliid eará ássit. Guhttása, Jáhtona ja Gárasavvona giliide leat vuođđuduvvon čieža luondduealáhusdálu ng. <em type="bold">seahkalasdállodoalu </em>vehkii. Dát oaivvilda dan, ahte dálu áigáiboahtogáldun leat jurddašuvvon guolástus, guoli ovddosdikšun, smávvalágan boazodoallu, meahccebivdu (vuosttažettiin rievssatbivdu) ja murjen. Guolástus ja murjen mearkkašit ollu maiddái earáge dállodoaluide go dušše luondduealáhusaiguin njuolgga bargi dállodoaluide. Ruovttudárboguolástus ja murjen buktet dehálaš lasi olbmuid borramušdollui. Dáid jagiid dáhpáhuvvan luomehatti hálbuma rádjai murjemis fidnejuvvon lassedietnasat leat leamaš mearkkašahtti oassin olbmuid áigáiboađus. Luonddus johtaleapmi lea báikkálaš olbmuide maiddái dehálaš vuohki vásihit astoáiggi. </p>
<p>Luondduealáhusat mearkkašit ollu kultuvrralaččat, ja nuba daid mearkkašumi ii sáhte mihtidit ruđas. Boazodoallu, meahccebivdu ja guolástus leat sámekultuvrra ávnnaslaš ja vuoiŋŋalaš vuođđu. Luondduealáhusat leat mávssolaš oassi maiddái guovllu suopmelaččaid eallinvuogis. Luondduealáhusaiguin lea juo guhká bargojuvvon dán guovllus. Olbmot leat bargan sierra ealáhusaiguin. Dát čájeha, movt olmmoš lea sáhttán vuogáiduvvat guovllu guorba lundui. 6.1.4 Huksejuvvon kulturbiras</p>
<p>Darvvatvári meahcceguovllus eai leat 1993:s meroštallon riikkadásis divrras kulturárbečuozáhagat (Museovirasto 1993), muhto ng. <em type="bold">Struve golmmačiegahasmihtidangollosa čuokkis </em>Stuorrahanoaivvis dáidá beassat riikkadásis divrras čuozáhagaid listui. Guovllus eai leat ásahusa (480/1985) vuođul suodjaluvvon dahje Meahciráđđehusa ja Museovirasto gaskasaš soahpamuša vuođul gáhttejuvvon čuozáhagat eaige maiddái vistesuodjalanlága vuođul suodjaluvvon čuozáhagat. Lappi birasguovddáža koordineren <em type="bold">Lappi kulturbirrasat oahpisin </em>-fitnus (Magga 2007) inventerejedje maiddái Eanodaga kulturbirasčuozáhagaid, muhto inventeren ii olahuvvon goittotge Darvvatvári meahcceguvlui. 6.1.5 Sápmelaš kulturduovddaoainnus </p>
<p>Lappi birasguovddáža hálddašan <em type="bold">Lappi kulturbirrasat oahpisin </em>-fitnus lea mielde arkeologalaš ja sámekultuvrii guoskevaš oassi. Fitnu plánedettiin bohttojuvvui dan oaivilii ahte sámekulturguovlu gieđahallo oktan ja iehčanas oassin. <em type="bold">Sámi kulturbirasdoaba </em>lea vel dan mađe ođđa ášši, ahte dat ii leat vuogáiduvvan atnui, ja nuba oidnojuvvui dárbu ášši oktasaš guorahallamii ja vuođđoságaide. Dán fáttás lágiduvvojedje golbma seminára, maid vuođđoságaid ja logaldallamiid vuođul čohkkejuvvui preanttus (Magga 2007). 43 </p>
<p>Sápmelaš kulturbirrasii gullet Magga (2003) mielde dološ bázahusat, huksenárbi, sámiealáhusaid šaddadan árbeduovddaoidnosat oktan árbebiotohpaiguin ja dasa lassin birrasii ja duovdagiidda gullevaš vuoiŋŋalaš árbi. Vuoiŋŋalaš, oaidnemeahttun kulturbirrasiin dárkkuhit dan njálmmálaš árbbi, mii addá duovdagiidda ja birrasii mearkkašumi nu, ahte das šaddá kulturbiras. Njálmmálaš árbbiin dárkkuhit báikkiide ja guovlluide gullevaš máidnasiid, muitalusaid, báikenamaid ja luđiid ja velá oppalaččat árbedieđu báikkiid ja guovlluid anus. Sápmelaš <em type="bold">kulturduovdagat </em>-doahpagis olbmo eai ná deattut luonddu nuppáštuhttin, muhto duovddaoainnus sáhttá orrut luondduduovdagin ja dattetge sisdoallat kulturduovdagiidda laktojuvvon árvvuid ja mearkkašumiid. Dán dihte luondduduovdagin dahje meahccin meroštallon guovlu sáhttá leat sápmelažžii kulturduovdda. (Magga 2007, Elo &amp; Magga 2007) </p>
<p>Dakkár giddes dološbázahusaid, mat leat juogo ollásit dahje muhtun muddui meahcis oaidnimis, lea álki áddet kulturbirasoassin. Eatnašat dološbázahusain goittotge leat čihkosis luonddu siste. Dán čihkosis leahkki arkeologalaš árbbi ovdanbuktin dáhpáhuvvá dáid čuozáhagaide guoskevaš dieđu sirdima ja muitaleami bokte. (Sarkkinen 2007) <em type="bold">6.2 Ulbmilat </em></p>
<p>Guovllu kulturárvvuid suodjaleami ulbmilin lea seailluhit guovllu mávssolaš kulturárvvuid, maidda lohkkojit sámekultuvra, guovllu árbevirolaš luonddugeavaheapmi dasa gullevaš dieđuiguin, visttiiguin ja rusttegiiguin ja dasa lassin dološbázahusaid suodjaleapmi. <em type="bold">6.3 Doaibmabijut </em></p>
<p>Kulturbirrasiid seailluheaddji ja eará árbevirolaš geavaheapmi ja dieđut das leat juo daninassii seailluhanveara kulturárvvut. Nuba eará sajis dán plánas leahkki árvalusat, mat dorvvastit sámekultuvrra, luondduealáhusaid ja báikkálaš árbevirolaš luonddugeavaheami ja ovddidit árbevirolaš dieđuid seailuma, gullet oassin kulturárvvuid suodjaleapmái.</p>
<p>Meahciráđđehus dagaha Museovirastoi dološmuitolága (295/1963) gáibidan inventerema meahcceguovllus buot huksekeahtes báikkiin, maidda plánejit lustageavahanrusttegiid. Go guovllu arkeologiija dovdet vel unnán, de sáhttet ovttage čuozáhaga duššama mielde jávkat cealkemeahttun divrras dieđut.</p>
<p>Meahciráđđehus atná dehálažžan Eanodaga kulturbirasprográmmas (Rauhala 2002) ovdanbukton doaimmaid Sálvvošjávrri geassesiidda boares visttiid seailluhan dihte. Dán prográmmas árvaluvvojit plánat boares visttiid inventeremii, mihtideapmái ja divvumii. Sálvvošjávrri geassesiida lea riikka dásis divrras árbevierroduovdda ja sámeárbevierročuozáhat. <em type="bold">6.4 Čuovvun </em></p>
<p>Meahciráđđehus čuovvu meahcceguovllu kulturárvvuid suodjaleami ja dikšuma ollašuvvama oassin Davvi-Lappi luondduriggodatplána (Sandström ee. 2000) ja Meahciráđđehusa biras- ja kvalitehtavuogádaga čuovvumis. Luondduriggodatplánas daddjojuvvon mihtidanvuohkin lea Eanodaga ovttasbargojoavkku lahtuid jahkásaš árvvoštallan Meahciráđđehusa doaimmas. Lahtuid dasa nammada sámediggis. 44 <em type="bold">7 Luondduturisma ja lustageavaheapmi 7.1 Doahpagat </em></p>
<p><em type="bold">Luondduturismmain </em>oaivvildit dákko earáid go Eanodaga gieldda ássiid johtaleami guovllus. Dákkár turisma vuođđuduvvá luonddu geasuhussii ja luonddu fállan vásáhusaide. <em type="bold">Luonddu lustageavaheapmi </em>lea doaban vehá viidáset go luondduturisma. Earru lea dakko ahte lustageavaheapmi sisdoallá maiddái báikkálaš olbmuid astoáiggeanu, go fas luondduturisma čujuha olggobeale olbmuide, geat bohtet guvlui. Luonddu lustageavaheami sáhttá ná juohkit (báikkálaš olbmuid) <em type="bold">lagaslustageavaheapmái </em>ja (olgobáikegoddelaččaid) <em type="bold">gáidduslustageavaheapmái </em>dahjege luondduturismii. </p>
<p><em type="bold">Lustajohtin luonddus </em>sáhttá Suomas dáhpáhuvvat juogo iešráđálaččat, geassinbeatnagiiguin, bohccuiguin dahje heasttain, mohtorfievrruiguin dego njealjejuvllagiin, meahccebiillain, mohtorsihkkeliin, mohtorgielkkáin, mohtorfatnasiin, čáhcejettiin dahje ovttastahttimiin dáid fievrruid. Ná viidát lea meroštallan lustajohtima luonddus earret eará luonddu lustageavaheami ja luondduturismma ovddidanbargojoavku (Birasministeriija 2002b). Meahccái ja doppe fas ruovttoluotta geaidnogurrii – maiddái Darvvatvári meahcceguovllus – sáhttá sirdásit earret meahccefievrruiguin maiddái mohtorfatnasiin, girdiin dahje helikopteriin. Lustajohttiid johtaleapmái mohtorfievrruiguin galgá leat lohpi. Iešráđálaččat sáhttá johtit <em type="bold">fuolahuvvon vuogi mielde </em>. Dalle joavkku biergasat ja niesttit fievrriduvvojit meahcis orustan- ja idjadanbáikkiide ovdamearkka dihte mohtorgielkkáin, goas lustajohttit eai dárbbaš ieža guoddit biergasiiddiset ja sáhttet johtit geahppaseappot ja guhkit beaivemátkkiid. Árbevirolaš juohkeolbmovuoigatvuođaide vuođđuduvvi johtin dáhpáhuvvá goittot iešráđálaččat <em type="bold">ii-fuolahuvvon vuogi mielde </em>, goas jearaldat lea dábálaččat ng. <em type="bold">árbevirolaš meahccevánddardeamis </em>. Meahcis sáhttá johtit juogo <em type="bold">iehčanassii </em>joavkkus dahje okto dahje <em type="bold">stivrejuvvon vuogi mielde </em>joavkkus. </p>
<p>Stivrejuvvon johtin ja virkkosmuvvan luonddus sáhttá leat juogo <em type="bold">gávppálaš </em>dahje <em type="bold">ii-gávppálaš </em>doaibma. Čavges ráji lea viehka váttis geassit gávppálaš ja ii-gávppálaš virkkosmuvvandoaimma gaskii. Iešalddes jearaldagas lea fitnodatdoaibma, jos stivrejuvvon luonddumátkkit márkanastojit stuorra olmmošmeriide dahje dat vuvdojuvvojit earáidege go ovttastusa iežas lahtuide. </p>
<p><em type="bold">Prográmmabálvalusfitnodagaiguin </em>oaivvildit turistafitnodagaid ja -organisašuvnnaid, mat vuvdet stivrejuvvon mátkkiid ja <em type="bold">lagassáhtostemiid </em>dahjege sáhtostemiid guovllu siste. <em type="bold">Prográmmabálvalusaid </em>– omd. sáhtostemiid, prográmmalaš doaimmaid ja smávva idjadanfálaldagaid meahcceguovllus – sáhttet fállat luondduealáhusdoarjjabáikkiid veagas prográmmabálvalusfitnodagaid lassin maiddái luondduealáhusbargit, geaidda ná háhkkojuvvon turismasisaboađut leat oassi sin ealáhusollisvuođas, muhto ii goittot váldoealáhus. </p>
<p><em type="bold">Ávdinstohpu </em>lea ovttageardán barta, mii lea álo rabas. Das leat muorrakamiidna, seaidneseaŋga, beavdi ja beaŋkkat ja muhtumin maiddái gássavuoššanpláhta. Ávdinstohpu lea oaivvilduvvon meahcceguovllus iešráđálaččat johtaleaddji vánddardeddjiid ovtta dahje guhkimustá guovtti ija idjadeapmái. Báikkálaš olbmot idjadit ávdinstobuin maiddái mohtorgielkkáin jođedettiin. Maiddái olgobáikegoddelaš mohtorgielkkástallit leat idjadan jaskes áigodagaid áigge Meahciráđđehusa ávdinstobuin, mat leat váldegottálaš mohtorgielkávuojáhaga guoras. Dehálaš lea goittot muitit čáhkket dárbbu mielde saji iešráđálaččat johtti olbmuide. 45 <em type="bold">7.2 Lustageavaheami ja luondduturismma mearri ja iešláhki </em></p>
<p>Luondduturisma ja lustageavaheapmi leat nuoramusat Darvvatvári meahcceguovllu geavahanhámiin. Lustageavaheapmi lea hui unnán ovdamearkka dihte Giehtaruohttasa meahcceguovllu ektui. Barttaid guossegirjemerkemiid vuođul Darvvatvári meahcceguovllus fitnet jahkásaččat árvvu mielde sullii 500 olbmo, main eatnasat leat báikegoddelaččat. Giehtaruohttasa meahcceguovllus vástideaddji lohku lei 1998:s sullii gávccigeardásaš. Giehtaruohttasis fitne 5 800 olbmo, main eatnasat ledje olgobáikegoddelaččat (Kajala 2000).</p>
<p>Guovllu vátna bálvalanrusttegat váikkuhit dasa, ahte guvlui bohtet geasi áigge eanas iešráđálaš, hárjánan meahccevánddardeaddjit, guolásteaddjit ja čáhcevánddardeaddjit. Luondduráfi ohcaleaddji guolásteaddjit mannet ee. Jiehtá-, Darvvat- ja Máljjašjohkii. Báikegoddelaččain erenoamážit dat, geain leat iežaset doarjjabáikkit meahcceguovllu siste priváhtabálsttáin, fitnet guovllus virkkosmuvvamin.</p>
<p>Geasi áigge leat fálus girdisáhtosteamit ja oahpistuvvon guolástan- ja fanastallanmátkkit, muhto dákkár luonddumátkkiid dáfus Darvvatvárri lea viehka unnán geasuhan ovdamearkka dihte Leahttaseanu ektui. Geasiáigásaš oahpistuvvon luonddumátkkit deivet eanas suoidne–borgemánnui. Dasa lassin geasi áigge Darvvatvári meahcceguvlui leat muhtun jagi áigge fállojuvvon stivrejuvvon riidenvánddardeamit. Guovllus johtalit vehá maiddái meahccesihkkelastit, eanas dálá geasiáigásaš meahccejohtalusvuojáhagaid mielde.</p>
<p>Dálvvi áigge prográmmabálvalusfitnodagat lágidit oahpistuvvon safáraid eanas guovllu mohtorgielkávuojáhagaid mielde. Lobiid vuojáhagain spiehkasteapmái leat ohcan vuosttažettiin bilkenjávrriide. Dasa lassin prográmmabálvalusfitnodagat lágidit muhtun muddui čuoiganvánddardemiid, mat fuolahuvvojit mohtorgielkkáin. Beanavuodjindoaibma lea leamaš dássážii viehka unnán, ja beanavuoddjit leat johtán meahcceguovllus eanas váldegottálaš mohtorgielkávuojáhagaid mielde.</p>
<p>Olgobáikegoddelaččat mohtorgielkkástallet iehčanassii dušše váldegottálaš mohtorgielkávuojáhagaid mielde. Go sii johtalit eará sajis, de sis galgá leat mielde oahpisteaddji, guhte dovdá bures guovllu. Alimus mohtorgielkkástallanáigodat deaivá cuoŋománnui, mii boahtá čielgasit ovdan mohtorgielkájohtolaga guoras leahkki Sálvvošjávrri bartta gallestallimeriin.</p>
<p>Gieldalaččat mohtorgielkkástallet guovllus eanas giđabeallai njukča–cuoŋománus ja siivvuid mielde maiddái miessemánus. Dalle gieldalaččat johtet bilkemin guovllu guollečáziin ja orodit lávuin dahje priváhtaeatnamiid visttiin. Johtaleapmi dáhpáhuvvá eanas bearrašiid mielde dahje skihpárjoavkkuin. Mohtorgielkávánddardemiin leat dorvvolašvuođasivaid dihte unnimustá guokte mohtorgielkká fárrolagaid ja mohtorgielkkástallit vudjet vuogáiduvvan vuojáhagaid mielde. Earret boazodoallobargguid ja muhtun eará, meahccejohtaluslágas (1710/1995) suvvojuvvon spiehkastagaid mohtorgielkkástallamii galgá leat álo meahccejohtaluslohpi.</p>
<p>Dálvit guovllus johtalit unnánaš čuoiganvánddardeaddjit. Heajos siivvuid áigge siige šaddet geavahit mohtorgielkávuojáhagaid.</p>
<p>Mohtorfievrruiguin johtaleapmi lea gáržžidan meahcceguovlluid sosiálalaččat geahčadettiin. Nuba meahcceguovlluid gáidoseamos sajiidege beassá dán áigge ovtta dahje moatti beaivvis. Nuppe dáfus mohtorfievrruiguin johtaleami (mohtorgielkkástallan ja girdin) dihte meahcceguovlluiguin sáhttet ávkkástallat dakkáratge, geain eai leat doarvái návccat dahje dáiddut johtalit iehčanassii guovllus. 46</p>
<p>Luondduturisma mearkkašupmi ealáhussan dahje oassin ealáhusollisvuođas lea dovdogoahtán easkka 1980-logus ja ainge eanet 1990-logus. Go luondduturisma lea šaddan bivnnuheabbon ja bivnnuheabbon, de danin dat várra lassána maiddái 2000-logus, go luondduealáhusaid gánnáheapmi hedjonišgoahtá. Turisttaide vuvdet prográmma- ja oahpistanbálvalusaid lassin idjadanbálvalusaid, biepmu ja meahcceboradanbálvalusaid, boaldámuša, mátkemuittuid, vánddardandárbašiid ja sáhtostanbálvalusaid. Báikkálaš turistafitnodagat láigohit dasa lassin mohtorgielkkáid ja vuvdet ovddosguvlui mohtorgielkávuojáhat- ja guolástanlobiid mátkkálaččaide.</p>
<p>Turisma lea buot dasa gullevaš beliiguin ekonomalaččat mávssoleamos ealáhus Eanodagas. Darvvatvári meahcceguovllu luondduturisma lea dássážii mearkkašan viehka unnán, muhto dánge meahcceguovllu lustageavaheami ekonomalaš váikkuhusat vuhttojit guovlluekonomiijas. Luondduturisma lea buktán mátkkálašdietnasiid ja bargosajiid. Ná leat sáhttán bálkahit oahpisteddjiid ja luondduturisma lea buktán guvlui prográmmabálvalus-, lohpe-, idjadan-, vuovdin- ja vearroboađuid. <em type="bold">7.3 Lustageavaheami rusttegat, johtolagat ja daid fuolahus </em></p>
<p>Meahcceguovllus leat guokte, Meahciráđđehusa fuolahan ávdinstobu: Čiekŋalisjávrri ja Sálvvošjávrri ávdinstobut. Guovllus eai leat merkejuvvon vánddardanmáđijat. Geaidnohálddahusa máđijat Lávváris Čiekŋalisjávrái ja Gulddámis Leaibejávrái leat gal merkejuvvon ja leat maiddái vánddardeddjiid anus. Geaidnohálddahus lea dáid jagiid ordnen dáid máđijaid roviid ja šalddiid. Dasa lassin guovllus leat moanat boares johtolagat, mat leat dán áigge muhtun osiin báikegoddelaččaid geavahan meahccejohtalusvuojáhagat (govva 6, s. 68). Guovllu čáhcejohtolagaid alde eai leat bálvalanrusttegat, ja nuba dat eai adnojuvvo dákko vánddardanjohtolahkan.</p>
<p>Guovllu siste lea sullii 40 km Heahttá–Gilbbesjávrri-mohtorgielkávuojáhagas, man ollesguhkkodat lea 180 km. Nubbi merkejuvvon mohtorgielkávuojáhat manná Gárasavvonis Čiekŋalisjávrái, gos dat ovttastuvvá Heahttá–Gilbbesjávri-vuojáhahkii (govva 4). Meahcceguovllu siste dán johtolagas lea sullii 8 km. Meahciráđđehusa luonddubálvalusat bajásdoallá ja fuolaha mohtorgielkávuojáhagaid.</p>
<p>Duottar-Sámi guovlolávas (nannejuvvon 23.11.1999) leat guvlui várrejuvvon guokte olgodaddanjohtolaga. Nubbi lea merkejuvvon mannat Geaidnohálddahusa máđija mielde Gulddámis Leaibejávrái. Nubbi manná álggos Geaidnohálddahusa máđija mielde Lávváris Čiekŋalisjávrái ja das ain boares johtolaga mielde Norgga ráji ala, Heargejávrái. Meahciráđđehus galgá eanangeavahan- ja huksenlága (132/1999, 32 §, 2 mom.) oaivvildan eiseváldin <span type="quote">”váldit [guovlo]láva vuhtii, geahččalit ovddidit láva ollašuvvama ja geahččat ahte doaimmaiguin ii váttásmuhtto láva ollašuhttin”</span>.</p>
<p>Ávdinstobuid boaldinmuoras ja bázahusain fuolaha Meahciráđđehus. Doaimma jođiha Meahciráđđehusa biras- ja kvalitehtavuogádat. Boaldinmuorran Čiekŋalisjávrri ávdinstobus geavahit eanas soagi, mii váldojuvvo bartta lahkosiin. Sálvvošjávrái dolvojuvvojit gárvves boaldinmuorat Heahtás.</p>
<p>Bázahusfuolahusas ja barttaid geavaheamis lea stohpogirjjiin rávvagat, mat leat áiggi dásis. Ulbmilin lea geahpedit bázahusaid čoggoma beaktilis dieđiheami bokte, muhto nuppe dáfus gieđahallat áššáigullevaš vuogi mielde čoggon bázahusaid. Barttaid oktavuođas leat lihtit seahkalasbázahusaid várás ja čorges olgohivssegat. Seahkalasbázahusat fievrriduvvojit eret meahcis dálvit muorrafuolahusa máhccanguorbmin. 48 <em type="bold">7.4 Lustageavaheapmi ja meahcceguovloláhka </em></p>
<p>Meahcceguovlolágas (62/1991) eai namuhuvvo sánit <em type="bold">luondduturisma </em>dahje <em type="bold">lustageavaheapmi </em>. Meahcceguovlolága ákkastallamiin čielgá goittot, ahte okta lága guovddáš ulbmil lea ovddidit lustageavaheami ja bistevaš luondduturismma. Lága oppalašákkastallamiin daddjojuvvo: ”Lappi luonddu fállan vánddardan- ja lustageavahanvejolašvuođaid dorvvastan ja ovddidan dihte ja daid turismageasuhusa seailluhan dihte galget leat meahcceguovllut.” Dát čuokkis čujuha meahcceguovlolága 1. paragráfii, mas daddjojuvvo: ”Meahcceguovllut vuođđuduvvojit – – luonddu máŋggabealat geavaheami ja dan vejolašvuođaid ovddidan dihte.” Seamma ášši ovdanbukto maiddái lága dárkilet ákkastallamiin: ”Meahcceguovlluid vuođđudeami bokte geahččalit maiddái ovddidit luonddu máŋggabealat geavaheami ja dan vejolašvuođaid dego ovdamearkka dihte vánddardan- ja lustageavahanvejolašvuođaid ja vuvddiid máŋggabealat geavaheami.” </p>
<p>Lustageavahanvejolašvuođaid ovddideapmi gullá Meahciráđđehussii, dasgo meahcceguovloláhka gieldá stáhtaeatnama luohpadeami dahje geavahanvuoigatvuođaid láigoheami priváhtaolbmuide eará go boazodoalu, guolástusa, meahccebivddu dahje čoaggima dárbbuide. Ná vánddardeapmái ja luondduturismii guoskevaš idjadandoaimma meahcceguovlluin sáhttá jođihit dušše Meahciráđđehus; muhto earát dárbbašit idjadandoaimma várás stáhtaráđi sierralobi.</p>
<p>Meahcceguovloláhka geatnegahttá lustageavahanvejolašvuođaid ovddideami ja nuppe dáfus gáibida meahcceguovloiešlági seailluheami ja sámekultuvrra ja luondduealáhusaid dorvvasteami. Dát gáibida muhtun muddui ruossalassii manni ulbmiliid oktiiheiveheami.</p>
<p>Meahciráđđehus stivre lustageavaheami bálvalanrusttegiiddisguin ja lobivuloš doaimma hárrái maiddái lohpemieđihanákkaiguin. Mohtorfievrruiguin johtin, guolástus ja meahccebivdu ja eará go iešráđálaš turisma lea earret dihto spiehkastagaid lobivuloš doaibma. Geasi- ja dálvviáigásaš meahccejohtalusa lohpeeavttut leat ovdanbukton dán dikšun- ja geavahanplána logus 11 <em type="bold">Johtalus ja johtaleapmi </em>. <em type="bold">7.5 Ulbmilat ja doaibmabijut </em>1) Meahcceguvlui eai huksejuvvo ođđa lustageavahanbarttat ođđa báikkiide. Lustageavaheami rusttegat čohkkejuvvojit boahtteáiggisge lustageavahanavádahkii dálá johtolagaid ja rusttegiid oktavuhtii. Boares barttaid sadjái sáhttá hukset ođđa barttaid ja barttaid sáhttá ordnet, rievdadit daid geavahanulbmila ja sirdit sullii guovtti kilomehtera siste juohke guvlui vuohkkaset sadjái. Rievdademiid birra Meahciráđđehus ráđđádallá Giehtaruohttasa bálgosiin. Ovdal sirdinmearrádusa Meahciráđđehus galgá ovttas Museovirastoin vel dárkkistit sirdinvuloš bartta. </p>
<p><em type="bold">Ákkat: </em>Boazodoalu, eará luondduealáhusaid, sámekultuvrra ja meahcceguovloiešlági dorvvasteapmi. Lustageavaheami ja luondduturismma stivren namuhuvvon vuogi mielde ii gáržžit boazodoalu ja báikkálaš olbmuid árbevirolaš vuoigatvuođaid – dego meahccebivddu ja guolástusa. Meahcceguovllu dálá iešlági iešráđálaš vánddardeddjiid boaittobeale meahcceguovlun lea jurdda seailluhit. Dološmuittuid suodjaleapmi. 2) Lustageavahanavádahkii Geaidnohálddahusa merkejuvvon máđijaid gurrii sáhttá hukset eane-mustá guokte fuolahuvvon dolastallanbáikki, nuppi Lávvári ja Čiekŋalisjávrri gaskii ja nuppi fas Gulddáma ja Leaibejávrri gaskii. 49 </p>
<p><em type="bold">Ákkat: </em>Luondduturismma vejolašvuođaid dorvvasteapmi. Meahcceguovlu boahtá seailut boahtteáiggis eanas dálá vuogi mielde boaittobealeguovlun, gos iešráđálaš vánddardeaddjit johtalit. Geaidnohálddahusa bálgát meahcceguovllus leat goittotge leamaš juo guhká merkejuvvon, ja dakkár dilis dat galget Duottar-Sámi guovloláva mielde bisuhuvvot. Merkejuvvon máđijaid dihte meahcceguovllus sáhttet vánddardit datge, geat eai leat nu hárjánan johtalit meahcis. Dáid máđijaid mielde johtalit maiddái eanas olbmot, ja nuba fuolahuvvon dolastallanbáikkiide livččii atnu. 3) Meahciráđđehus fuolaha guovllus lustageavaheapmái oaivvilduvvon barttaid, rusttegiid ja mohtorgielkávuojáhagaid. </p>
<p><em type="bold">Ákkat: </em>Meahcceguovllu luonddudilálašvuođa ja boazodoalu dorvvasteapmi. Barttaid ja mohtorgielkávuojáhagaid bajásdoallan ja muorra- ja bázahusfuolahus mearkkašit ollu guovllu lustageavaheami birasváikkuhusaid dáfus. Jos lustageavaheami rusttegat ja johtolagat eai dollojuvvoše ortnegis dahje muorra- ja čáhcefuolahusas ii beroštuvvoše, de dát oidnošii dalán guovllu luonddudilálašvuođas ja birrasa čorgatvuođas ja hávskivuođas. 4) Meahcceguovllu buot dálá barttat, ordnenvuloš ja dohko hukset jurddašuvvon barttat galget leat ovttageardán, ovttagearddaš, vuogas muorravisttit, mat heivejit birrasii ja meahcceguovllu iešláhkái ja váldet vuhtii árbevieruid. </p>
<p><em type="bold">Ágga: </em>Meahcceguovloiešlági seailluheapmi. 5) Ávdinstobuin idjadeamis vuoruhuvvojit iešráđálaš vánddardeaddjit. Mohtorgielkkástallit sáhttet geavahit ávdinstobuid, mat leat Meahciráđđehusa váldegottálaš mohtorgielkávuojáhaga guoras, jaskes áigodaga áigge idjadeapmái ja orustan- dahjege beaivebartan earáge áiggiid. Prográmmabálvalusfitnodagat sáhttet jaskes áigodagaid áigge geavahit ávdinstobuid dainna eavttuin, ahte leat soahpan áššis vuos Meahciráđđehusain. Ávdinstobut eai goittotge leat oaivvilduvvon gávppálaš luondduturismma idjadandoarjjabáikin. Luondduealáhusbargit sáhttet idjadit ávdinstobuin moanaidge ijaid maŋŋálagaid jaskes áigodaga áigge dainna eavttuin, ahte leat soahpan áššis ovddalgihtii Meahciráđđehusain. </p>
<p><em type="bold">Ákkat: </em>Stivrejuvvon, mohtorfievrruiguin dáhpáhuvvi gávppálaš luondduturismma galgá sierranahttit iešráđálaš vánddardeamis guhkitáigásaš vuorrováikkuhusa dahjege idjadeami hárrái. Ná dorvvastuvvojit buoremusat sierra joavkkuid vejolašvuođat ávkašuvvat meahcceguovllu fálaldagain ja garvojuvvojit joavdelas ruossalasvuođat, maid dagaha ee. dat go mohtorgielkkástallit ja čuoigit ja nuppe dáfus prográmmabálvalusáššehasat ja iešráđálaš vánddardeaddjit šaddet idjadit seamma visttis. Giđđadálvve čuovgatáigge čuoigit sáhttet máŋgii boahtit idjadit ávdinstobuide hui maŋŋit, goas sáhttá geavvat nu ahte juo nohkadan mohtorgielkkástallit ja máksi áššehasat šaddet joatkit mátkki dahje mannat idjadit olggos dálvetealttáide. Boazodoallit dárbbašit barggusteaset ávdinstobuid doarjjabáikin. Mohtorgielkkástalli beassá álkibut go čuoigi olmmoš meahcceguovllu olggobeallai idjadit. Báikegoddelaččat ožžot johtalit guovllus maiddái mohtorgielkávuojáhaid olggobealde. 6) Prográmmabálvalusfitnodagaide mieđihuvvojit guhkitáigásaš, juohkeolbmovuoigatvuođaid badjelmanni gohttemii lobit guđege dáhpáhusa hárrái sierra guhkimustá ovtta áigodahkii hávil ovddalgihtii sohppojuvvon báikkiide. Lobis meroštallojit gohttema eavttut. Gohttenbáikkit eai oaččo leat áitatvuloš šlájaid dáfus rašis dahje muđui gollanhearkkes sajiin, eaige dat oaččo dagahit vahága boazodollui, vánddardeddjiide dahje earáide, geat johtalit guovllus. Prográmmabálvalusaid gaskaboddosaš doarjjabáikkit gieđahallojit jahkásaččat turistafitnodagaid, Giehta-50ruohttasa ja Meahciráđđehusa ovddasteddjiid ráđđádallamiin. Boaittobealeavádahkii boahtti doarjjabáikkiide galgá leat maiddái bálgosa guorraseapmi. </p>
<p><em type="bold">Ákkat: </em>Meahcceguovloiešlági dorvvasteapmi, luondduealáhusaid ja sámekultuvrra dorvvasteapmi, meahcceguovllu luonddudilálašvuođa seailluheapmi, áitatvuloš šlájaid suodjaleapmi ja árbevirolaš meahccevánddardeami dorvvasteapmi. Turismadoaibma meahcceguovllus galggašii leat smávvalágan stivrejuvvon, lobivuloš doaibma, mii ii liiggás čuoze boazodollui. Ealáhusa ja barggolašvuođavejolašvuođaid sáhttá ovddidit, go dahkkojuvvojit stivrejuvvon luondduturismii čielga njuolggadusat ja áiggi bále dustejuvvojit heajos váikkuhusat. Oktasaš ulbmilin lea seailluhit guovllu meahcceguovloiešlági. Meahccejohtalusláhka (1710/1995), meahcceguovloláhka (62/ 1991) ja juohkeolbmovuoigatvuođat. <em type="bold">7.6 Čuovvun </em></p>
<p>Meahciráđđehus čuovvu Darvvatvári meahcceguovllu lustageavaheami ja luondduturismma ovdáneami Davvi-Lappi luondduriggodatplánas (Sandström ee. 2000) ja Meahciráđđehusa biras- ja kvalitehtavuogádagas sohppojuvvon mihtidanvugiiguin. Dáin meahcceguvlui heivvolaš mihtidanvuogit leat boaldinmuorragolahus, bázahusaid čoggon ja gallestallimearit sihke Eanodaga ovttasbargojoavkku árvvoštallamat. <em type="bold">7.7 Oahpisteapmi ja dieđiheami </em>7.7.1 Dálá dilli </p>
<p type="listitem">Guovllu  lustajohttiid  oahpisteamis  vástida  Heahtás  doaibmi  Duottar-Sámi  luondduguovddáš  Skierri. Meahcceguovllus leat hui unnán oahpistanrusttegat. Mohtorgielkávuojáhagaid guoras leat  oahpistandávvalat  Gárasavvonis  ja  Bálojávrris  ja  dasa  lassin  meahcceguovllus  mohtorgielkávuojáhagaid ruossalastinsajis Čiekŋalisjávrris. Merkejuvvon geassejohtolagat leat Geaidnohálddahusa  máđijat  Gulddámis  Leaibejávrái  ja  Lávváris  Čiekŋalisjávrái.  Merkejuvvon  dálvejohtolagat  leat  Meahciráđđehusa  váldegottálaš  mohtorgielkávuojáhagat  Heahtás  Gilbbesjávrái  ja  Gárasavvonis  Čiekŋalisjávrái.  Ávdinstobuin  leat  stohpogirjjit,  main  gávdnojit  dieđut  guovllu  luonddus  ja  geavaheamis  ja  dasa  lassin  rávvagat  johttiide.  Luondooahpisteami  dálá  dilli  heive  bures  meahcceguovllu  iešláhkái,  eaige  leat  rievdadandárbbut  earret  beiven-  ja  bajásdoallandárbbuid.  7.7.2  Ulbmilat</p>
<p type="listitem">Darvvatvári  meahcceguovllu  luondooahpisteami  ulbmilin  lea  doarjut  meahcceguovlolága (62/1991)  ollašuvvama  nu,  ahte  guovllus  johtaleaddji  olbmot  láidestuvvojit  dakkár  lustageavaheapmái, mii seastá luonddu ja váldá vuhtii eará geavahanhámiid. 517.7.3  Doaibmabijut</p>
<p type="listitem">Áššehasrávvemis  ja  oahpisteamis  guovllus  vástida  ainge  Duottar-Sámi  luondduguovddáš.</p>
<p>Maiddái Meahciráđđehusa eará luondduguovddážat ja -barttat ja maiddái Meahciráđđehusa interneahttasiiddut addet dieđuid guovllu luonddus, geavaheamis ja lustageavahanvejolašvuođain. Duottar-Sámi luondduguovddáža čájáhusaid ođasmahtedettiin Darvvatvári meahcceguovlu buktojuvvo ovdan oassin Eanodaga meahcceguovlluid ja luonddusuodjalanguovlluid ollisvuođas.</p>
<p type="listitem">Ákkat:  Beaktilis  oahpistandoaimma  ja  dieđiheami  bokte  lea  álkimus  addit  lustajohtaleddjiide  varas  dieđuid  meahcceguovllu  luonddus  ja  geavaheamis  ja  sámekultuvrras  ja  lustageavaheami  johtolagain,  rusttegiin,  njuolggadusain  ja  mátkái  ráhkkaneamis.  Dalle  lustajohtaleddjiid  dieđut,  vuordámušat ja duođalašvuohta vástidit buorebut nubbi nuppi, mii fas geahpeda ruossalasvuođaid  ja  lasiha  meahcis  johtaleddjiid  duhtavašvuođa.  Dieđiheapmi  ja  olbmuid  oainnuid  ja  oaiviliid   vuhtiiváldin ovddidit guovllu bistevaš ja dorvvolaš geavaheami ja birrasa seasti vánddardeamija  boazodoalu ja sámekultuvrra dorvvasteapmi.</p>
<p type="listitem">Meahciráđđehus  oahpista  vánddardeddjiid  birrasa  seasti  vánddardeapmái.  Dieđut  dán  áššis gávdnojit  luondduguovddážiin,  luonddustobuin  ja  interneahttasiidduin.  Guovllu  barttaide   dolvojuvvojit  maiddái  stohpogirjjit,  main  muitaluvvo  earret  eará  luonddusuodjaleamis  ja  guovllu bázahusfuolahusas.  7.7.4  Čuovvun</p>
<p>Meahciráđđehus čuovvu meahcceguovllu luondooahpisteami ollašuvvama oassin Davvi-Lappi luondduriggodatplána (Sandström ee. 2000) ja Meahciráđđehusa biras- ja kvalitehtavuogádaga čuovvumis. Eanodagas čuovvunvuloš áššiide gullet ođđa oahpistandávvaliid ja čuozáhatoahpistanrusttegiid mearri ja daidda geavahuvvon jahkásaš bargobijus (olmmošbargojagiid mielde) ja ruhtamearri, jahkásaš áššehasoktavuođaid mearri áššehasbálvalanbáikkiid mielde ja áššehasaid duhtavašvuohta: buori ja heajos máhcahaga mearit. 52 <em type="bold">8 Boazodoallu 8.1 Historjá </em></p>
<p>Das ahte movt ja goas boazodoallu lea álgán, leat árvaluvvon máŋggalágan teoriijat. Dát leat govviduvvon dárkileappot ee. guovllu luonddu ja geavaheami vuođđočielggadusa (Kajala 2002f) logus <em type="bold">Luonddugeavaheami historjá </em>(Heikkilä 2002b, s. 99–100). </p>
<p>Boazonomádismii guoskevaš stuorra nuppástus dáhpáhuvai 1852:s, go Norgga ja Suoma rádji giddejuvvui, ja 1889:s, go Suoma ja Ruoŧa rádji giddejuvvui. Dáid rádjegiddemiid geažil ii ožžon šat johtit árbevirolaš vuogi mielde Eanodagas Jiekŋameara riddui. Dát dáhpáhus váikkuha ainge Darvvatvári meahcceguovllu dálá boazodoallodilálašvuođaide. Guovllu boazodoallu lea vuogáiduvvan riikkaid rádjegeavvamiid lassin máŋgga eará servodatlaš nuppástussii. Nomádalaš eallinvuogis luohpagohte 1960-logus, go boazosámit ásaiduvvagohte fásta viesuide. Eallindási badjáneapmi ja teknihkalaš ovdáneapmi leat rievdadan boazodoalu ja boazosámi eallinvuogi.</p>
<p>Nuppástusain fuolakeahttá máŋggat árbevirolaš sárgosat leat seilon boazodoalus Giehtaruohttasa bálgosis gitta dálážii. Bohccuiguin bargan dáhpáhuvvá ainge sogaid ja siiddaid mielde. Ainge unnánaš johttojuvvo bohccuiguin; geassesiiddat leat anus ja boazodoallit mannet miessemearkumii duoddarii máŋgga vahkkui. Boazodoallu dasa gullevaš beliidisguin lea dán guovllu sámekultuvrra deháleamos ávnnaslaš ja vuoiŋŋalaš vuođđu. <em type="bold">8.2 Dálá dilli </em>8.2.1 Boazodoalu lágideapmi ja rusttegat </p>
<p>Darvvatvári meahcceguovlu gullá ollásit Giehtaruohttasa bálgosii. Darvvatvári meahcceguovlu (67 030 ha) gokčá sullii 14 % bálgosa ollesviidodagas (485 200 ha). Giehtaruohttasa bálgosa siste leat maiddái Giehtaruohttasa meahcceguovlu (218 400 ha) ja Leahttaseanu–Jiehtájoga jekkiidsuodjalanguovlu (43 470 ha). Oarjin bálgosa rádjin lea Ruoŧŧa, davvin ja nuortandavvin fas Norga. Suoma bealde lullin ja nuortan Giehtaruohtasa bálgosa ránnján lea Neakkela bálggus. Ruoŧa ráji alde Rádjeeatnu lea geassit lunddolaš eastta bohccuid johtimii. Suoma ja Norgga gaskii lea 1950-logu gaskkamuttus ráhkaduvvon boazoáidi, mii guorada sullii riikkaráji (govva 5). Seammaládje Neakkela ja Giehtaruohttasa bálgosiid gaskkas lea rádjeáidi.</p>
<p>Bohccot eai leat oktasaš geahčus muhto siidagottit dollet ealuideaset sierra, nu ahte guođohit daid measta birra jagi. Darvvatvári meahcceguovllus doallá bohccuidis Bálojávrri siidagoddi, man geasi áigge sirre oarjelis bohccuideaset doalli Ávžžášjávrri ja Kova-Labba siidagottiin 2001:s gárvvásmuvvan guođohanáidi. Dát áidi ollá Norgga ráji alde Buvssasváris gitta Gárasavvonii, nu ahte manná eanas Leahttaseanu–Jiehtájoga jekkiidsuodjalanguovllus (govva 5). Beaivválaš boazodoalus siidagottit juohkásit dálvvi áigge unnit bearašsiiddaide. Dálvit ja giđđat guođohuvvo ollu guohtoneatnamiid molssodanplána vuođul. Bálojávrri siidagotti guottetbáikkit leat eanas Suoidnevuomi–Čiekŋalisvuomi guovllus Darvvatvári ja Čiekŋalisjávrri gaskkas. 54</p>
<p>Giehtaruohttasa bálgosa boazodoallu vuođđuduvvá birrajagáš luondduguohtoneatnamiid geavaheapmái, eaige bohccot báljo bibmojuvvon ovdal dálvvi 1998–1999, mii lei luonddudilálašvuođaid dáfus erenoamáš váttis áigi. Bálojávrri gili boazodolliin ii leat leamaš dárbu bohccuid lassebiebmamii; dušše hearggit bibmojuvvojit.</p>
<p>Boazodolliid hohpoleamos áigi geassit deaivá miessemearkumii goabbat bealde mihcamáraid ja joatkašuvvá muhtun jagiid gitta guhkás suoidnemánnui. Nubbi hohpolaš áigi lea čakčat ja čakčadálvve rátkimiid áigge. Rátkimat joatkašuvvet dávjá gitta ođđajagimánnui. Jagi 2003 rádjai Bálojávrri gili olbmot sihke merkejedje misiideaset ja rátke bohccuideaset Sálvvošjávrri gárddis, man oktavuođas lea viiddis biebmanáidi. Njuovvanbohccot buktojuvvojedje Bálojávrri gili gárdái vuovdimassii dahje njuovahahkii doalvunládje. 2003:s bálggus huksii ođđa rátkingárddi Sarvivaara lulábeallai, sullii golbma kilomehtera Gulddáma gili davábeallai. Sarvivaara gárdi lea čakčarátkimiid dáfus guovddáš sajis, dasgo bohccot čoahkkanit guvlui iešalddes áiggi bále čakčat. Ná bálggus beassá boahtteáiggis vuovdit bohccuid ainge árabut, ovdalgo bohccot geahppugohtet. Gulddáma gilis lea boares rátkingárdi, muhto dan ii gánnáhan divvugoahtit, dasgo dat lei birra jagi ássojuvvon gilleservoša siste. (govva 5)</p>
<p>Go Sarvivaara gárdi lea seammás vuovdingárdi, mas njuovvanbohccot fievrriduvvojit ovddosguvlui eallinaga, de galggai gitta rátkingárdái leat maiddái geaidnooktavuohta. Geaidnooktavuohta manná measta oppa mátkki buolžža mielde Geaidnohálddahusa boares máđija mielde, mii lei juo ovddežis dan ortnegis ahte dan mielde sáhtii vuodjit guorbmebiillain. Ođđa geaidnovuojáhat dárbbašuvvui 200 m. Meahcceguovlolága (62/1991) 5. §:a 1. momeantta mielde stáhtaráđis lea doaibmaváldi mieđihit lobi geainnu ráhkadeapmái meahcceguvlui, jos dat mearkkaša ollu oktasaš ávkki dahje luondduealáhusaiguin bargama dáfus. Go dás lei jearaldat oanehis ja boazodoalu dáfus dárbbašlaš fuolahusgeainnu ráhkadeamis, de lohpi ii čovdojuvvon stáhtaráđi oktasaščoahkkimis, muhto ášši gulai áššáigullevaš ministeriijai – dán dáhpáhuvas birasministeriijai. Geaidnofitnu birra gullojuvvui Eanodaga ovttasbargojoavku ja sámediggi, ja guktot dorjo fitnu. Go dasa lassin Natura-árvvoštallama dárboguorahallamis eai boahtán ovdan mearkkašahtti váikkuhusat daidda luondotiippaide dahje šlájaide, maid vuođul guovlu lea laktojuvvon Natura-fierpmádahkii, de Meahciráđđehus attii guottiheaddji cealkámuša birasministeriijai. Birasministeriija mearridii 21.11.2003:</p>
<p>Giehtaruohttasa bálgosa árvalan sullii 200 mehtera guhkkosaš geaidnooktavuođa Gulddáma ja Leaibejávrri gaskasaš boares bálggesgeainnus sáhttá ráhkadit ođđa rátkingárdái nu, ahte luondu geaidnolinnjá birrasiin rievdaduvvo nu unnán go vejolaš ja geainnu rasttildeapmi ádjaga buohta lágiduvvo čáhcelága geatnegahttimiid mielde nu, ahte guoli johtin ja ádjaga čáhcedoallu muđuige seailu nu luonddudilis go vejolaš.</p>
<p>Ovdalis namuhuvvon boazodoalu rusttegiid lassin Sálvvošjávrris lea guođohanbáikesiida. Bálgosis lea Darvvatjoga alde Ylimmäinen Kärppälommolis guođohanbáiki ja barta. Dasa lassin Bálgosiid ovttastus válddii 2002:s badjelasas rádjegozáhusa anus eret báhcán boares Urdevári (Ruobbečoallejávri) gozihanbartta hálddašeami. Dát barta lea lahka Norgga ráji, dasgo Suopma fuolaha dán guovllus váldegotti rádjeáiddis (govva 5). 558.2.2 Boazodoalu mearkkašupmi</p>
<p>Giehtaruohttasa bálgosis ledje boazodoallojagi 1999/2000 ealihanbohccot 8 439. Dáin sullii 3 000 ealihanbohcco sáhttá árvalit orodan meahcceguovllus. Giehtaruohttasa bálgosis ledje boazodoallojagi 1999/2000 156 boazoeaiggáda. Sullii 40 olbmo oamastit bohccuid, mat orodit Darvvatvári meahcceguovllus.</p>
<p>Fuođđo- ja guolledoalu dutkanlágádusa ja Oulu allaoahpahaga eatnandiehtagalágádusa 1990-logu loahpageahčen dahkan guohtoneananinventeremiid (Kumpula ee. 1997) vuođul bálgosa jeageleatnamat ledje gollan, ja dálveguohtoneatnamat klassifiserejuvvojedje fuotnin. 1997:s čađahuvvon geasseguohtoneananinventerema (Kumpula ee. 1999) vuođul Duottar-Sámi bálgosiin maiddái bohccuid geassebiepmu mearri sihke eanannjealjehaskilomehtera ja ealihanbohcco nammii rehkenasttedettiin lei vuolit go eará sajis boazodoalloguovllus. Muhtun muddui dán sivas bálgosa alimus lobálaš ealihanboazolohku vuoliduvvui boazodoallojagi 1997/1998 álggu rájes 13 000:s 12 000:ii ja ain boazodoallojagi 2000/2001 álggu rájes 12 000:s 10 000:ii. Ođđasitinventeren Giehtaruohttasa dálveguohtoneatnamiin gárvvásmuvai giđđat 2004 (Kumpula ee. 2004).</p>
<p>Luonddudilálašvuođaid jahkásaš molsašuddama geažil boazolohku ja bohccuid buvttadeapmi rievddadit. Buriid jagiid 1980-logu loahpageahčen bálgosis gieđahallon bohccuid lohku lei juoba badjel 20 000 ja njuovvanbohccuidge lohku badjel 5 000. Nuppe dáfus bálgosis ledje 1990-logu álggogeahčen moanat váttis jagit maŋŋálagaid, ja nuba duođalaš ealihanboazologut leat báhcán čielgasit alimus lobálaš boazologu vuolábeallai, nu ahte dat lea molsašuddan 1990-logus 5 400:s 9 200:ai.</p>
<p>Darvvatvári meahcceguovlu buvttada gaskamearálaččat 800 njuovvanbohcco jahkásaččat. Meahcceguovllu njuovvanbohccuid biergoárvun 5,3 euro kilohattiin ja 24 kg:a gaskadeattuin šaddá 101 760 euro. Boazoeaiggáda nammii dat mearkkaša gaskamearálaččat 2 544 euro bruttodietnasa. Gaskaárvvus boahtá bures ovdan smávva boazoeaiggádiid – ovdamearkka dihte mánáid – mearkkašupmi. Ollesáigásaš boazoeaiggádiid bruttodietnasat leat mealgat stuoribut. Boazodoallu mearkkaša dasa lassin ollu dasa, ahte giliin ássojuvvo.</p>
<p>Boazodoalu mearkkašumi árvvoštaladettiin ii leat doarvái árvvoštallat dan dušše ruđa dáfus. Boazodoallu váikkuha ruđalaš birgenlági lassin maiddái ollu kultuvrralaččat. Boazodoallu lea okta guovddáš vuođđu sámekultuvrras. Boazodoalus lea maiddái viidáset servodatlaš mearkkašupmi. Ovdamearkka dihte Lappi turismmas boazu ja boazodollui guoskevaš miellagovat leat hui guovddážis. 8.2.3 Boazodoallu ja meahcceguovloláhka</p>
<p>Meahcceguovloláhka (62/1991) doarju boazodoalu. Meahcceguovlolága oktan ulbmilin lea earret eará dorvvastit luondduealáhusaid ja sámekultuvrra. Dasa lassin meahcceguovloláhka addá vejolašvuođa luohpadit boazodoalus dárbbašlaš geavahanvuoigatvuođaid. Meahcceguovlolágas eai leat goittot mielde njuolggadusat, mat stivrejit dárkileappot boazodoalu. Dat gávdnojit boazodoallolágas (848/1990).</p>
<p>Meahcceguovllut leat oaivvilduvvon bohccuid guohtoneanan, muhto meahcceguovloláhka mudde guohtoneatnamiid geavaheami dušše ulbmillaš dásis. <em type="bold">Luondduealáhusaid dorvvastemiin </em>oaivvildit maiddái dan, ahte guohtoneatnamiid dilli galgá seailluhuvvot buorrin guhkesáiggeulbmiliin. Jearaldagas lea bistevaš geavaheami prinsihppa. 56 </p>
<p>Boazodoallolágas guohtoneatnamiid bistevaš geavaheami stivrejit alimus ealihanboazologuiguin. Boazodoallolága mielde <span type="quote">”bálgosa alimus ealihanboazologu mearridettiin eana- ja meahccedoalloministeriija galgá giddet fuopmášumi dasa, ahte dálvvi áigge bálgosa siste eai galgga leat eanet bohccot go bálgosa dálveguohtoneatnamat girdet bistevaš geavaheami vuogi mielde”</span>.</p>
<p>Meahcceguovlolága bokte geahččalit maiddái seailluhit guovllu meahcceguovloiešlági. Dat ii goittot oaivvil ollislaš luonddudili, dasgo meahcceguovloláhka dohkkeha boazodoalu birasváikkuhusaid, beare boazodoallu doaibmá bistevaš vuogi mielde. Bohccot besset dás duohkoge guohtut jeahkála ja eará biebmošattuid. Boazoáiddit, barttat ja boazodoalu eará rusttegat gullet meahcceguvlui. Boazodoallit sáhttet johtalit meahcceguovllus mohtorfievrruiguin geassit ja dálvit boazodollui guoskevaš bargguideaset oktavuođas (Meahccejohtalusláhka 1710/1995, 4 §) ja sáhttet váldit doppe boazodoalu várás almmá sierra lobi haga boaldin- ja goahtemuoraideaset (Boazodoalloláhka 848/1990, 40 §).</p>
<p>Meahcceguovlolága ulbmil <em type="bold">meahcceguovloiešlági seailluheapmi </em>sisdoallá jurdaga ahte meahcceguovllus gávdnojit maiddái boraspiret. Nuppe dáfus ulbmil <em type="bold">luondduealáhusaid dorvvasteapmi </em>mearkkaša goittot dan, ahte návdelohku ii sáhte leat beare stuoris, dasgo boazodoalu beroštumit galget oktiiheivehuvvot stuorranávddiid gávdnomiin guovllus. Dán ulbmila juksan dihte lea dahkkojuvvon váldegottálaš návdeprográmma, mas meroštallojit návdenáliid ulbmilsturrodagat sierra guovlluin Suomas (Stuorraspirebargojoavkku 1996). Stáhta máksá buhtadusa návddiid goddin bohccuid ovddas. Gumpe- ja guovžanáliid muddejit maiddái bivddu bokte. <em type="bold">8.3 Ulbmilat ja doaibmabijut </em></p>
<p type="listitem">Meahciráđđehus  váldá  vuhtii  boazodoalu  dárbbuid  doaimmainis  ja  plána  eanangeavaheapmái  guoskevaš  árvalusain  ja  ávžžuhusain.  Boazodoalu  dárkilet  stivren  ii  goittot  gula  Meahciráđđehussii. Meahciráđđehus ii daga dán oktavuođas boazodoalu lágideapmái – dego rusttegiidda,  bohccuid guohtumii ja boazologuide – guoskevaš árvalusaid.</p>
<p type="listitem">Meahciráđđehusa mielas guohtoneanandutkamušat leat dehálaččat ja dat árvala daid joatkima ja ovddideami.</p>
<p type="listitem">Ágga: Boazodoalu dorvvasteapmi lea meahcceguovlolága (62/1991) guovddáš ulbmil.</p>
<p type="listitem">Sierra geavahanhámiid váikkuhusaid boazodollui galggašii dutkat. Erenoamáš hohpolaš ášši lea  dutkat,  movt  turisma  ja  geasiáigásaš  meahccejohtalus  váikkuhit  lundui  ja  ná  maiddái   guohtoneatnamiidda.  Dasa  lassin  galggašii  dutkat  mohtorgielkkástallama  ja  beanavuodjindoaimma vejolaš heajos váikkuhusaid boazodollui.</p>
<p type="listitem">Galggašii  dutkat,  movt  ealliguovdasaš  doarjagat  váikkuhit  ealihanboazologuide  ja  guohton-eatnamiid dillái.</p>
<p><em type="bold">Ágga: </em>EO:a loahppaárvalus A4-0073/99. Boazodoalu doarjaga dássi galggašii vástidit eanandoalu eará doarjjahámiid. Ná guohtoneatnamat seastašuvašedje. 57 <em type="bold">9 Guollečáziid dikšun ja guolástus 9.1 Dálá dilli </em>9.1.1 Guolástusa mearkkašupmi </p>
<p>Darvvatvári meahcceguovllu jávrriin lea leamaš ámmátbivdu Sálvvošjávrris. Mearkkašahtti jávrrit leat leamaš maiddái Gávra ja Čiekŋalisjávri, main bivdojuvvui badjel 100 kg guolli 1979:s borramušgotti nammii. Dán áigge ámmátlágan bivdu lea viehka unnán guovllus.</p>
<p>Ruovttudárboguolástus mearkkaša ainge ollu guovllus. Ovdamearkka dihte Bálojávrri gilledoaibmagoddi árvalii giđđat 1998 iežas vástádusas guollečáziid geavahangulaskuddamii, ahte Sálvvošjávrri galggašii ráfáidahttit ”dušše ja beare ruovttudárboguolástussii", dasgo doppe lea Bálojávrri–Gulddáma siidda geassemearkun- ja dálverátkinbáiki. Čiekŋalisjávrris leat báikkálaš ássiin moanat barttat, mat geavahuvvojit guolástusa ja lubmema dárbbuide.</p>
<p>Ruovttudárboguolástus dáhpáhuvvá eanas fierbmumiin, ja deháleamos bivdoguolli lea čuovža. Erenoamážit luondduealáhusbargiid borramušgottis geavahuvvon guolli sáhttá mearkkašit ekonomalaččat olluge.</p>
<p>Darvvatvári davábeale guovllut leat giđđat bivnnuhis bilkenčázit. Guovllus johtalit sihke báikegoddelaččat ja eará sajis boahtán bilkejeaddjit. Gulddáma bajábealde Darvvatjoga siste johtet guolástanmátkkálaččat maiddái geasi áigge hárre- ja dápmotbivddus. Báikkálaš turistafitnodatolbmo muitalusa mielde mátkkálaččaid mearit eai leat olus rievddadan dáid maŋimuš jagiid. Jos joga guvžá- ja luossanálit nanosmuvvet, de johka várra geasuhišgoahtá eanet olbmuid.</p>
<p>Máljjašjohka ii dán áigge mearkkaš olus guolástusa dáfus, muhto joga árvu veajetbuvttadanguovlun lassána várra daid lagamus boahttevaš jagiid. 9.1.2 Guolástanvuoigatvuohta ja guolástanráddjehusat</p>
<p>Jagi 1998 álggu rájes Davvi-Lappi guolástus lea muddejuvvon guolástanlága (286/1982) ja -ásahusa (1364/1997) mielde ja daid vuođul addojuvvon mearrádusaiguin. Dán nuppástusa dihte Davvi-Lappiige bohte guolástanguovllut, mat ortniidedje nu, ahte Eanodaga gielda hábme sierra guolástanguovllu. Guolástanguovllu deháleamos bargoneavvun lea guolástanguovllu dikšun- ja geavahanplána. Guolástanguovlu sáhttá mearridit ieš iežas rájiid siste ee. bivdoráddjehusain, muhto bivdolobiid mieđiheamis, guollečázi dikšumis dahje eará geavaheamis vástida čáhceguovllu eaiggát.</p>
<p>Guolástanlága mielde stáhtii gullevaš čáhceguovlluid guolástusa lágideamis ja guollečázi dikšumis vástida Meahciráđđehus. Eanodaga, Anára ja Ohcejoga gielddain ássi ámmát- ja ruovttudárboguolásteddjiin ja luondduealáhusabargiin lea vuoigatvuohta oažžut nuvttá guolástanlobi stáhta čáhceguovlluide.</p>
<p>Meahciráđđehusa hálddašan čáziid guolástusa lágideami ja guollečáziid dikšuma stivre stáhta čáziid gieđahallon gielddalaš guolledoalloráđđádallangotti (Guolástanláhka 286/1982, 14 a §). Meahciráđđehus galgá bivdit ráđđádallangottis jahkásaččat cealkámuša dain prinsihpain, maid vuođul guolástus lágiduvvo ja guolástanlobit mieđihuvvojit. 58</p>
<p>Ng. <em type="bold">sierraákkat guolástanvuoigatvuođa </em>hálddašeaddjis lea vuoigatvuohta nannejuvvon guolástanbáikkiide čáhceeaiggáda lassin. Sierraákkat guolástanvuoigatvuođaid viidodaga ja návddašanvuoigatvuođaid juohkáseamis osolašdáluid gaskan ii leat doaisttážii mearriduvvon. Alimus rievtti nannen sierraákkat guolástanvuoigatvuođat leat Darvvatvári meahcceguovllus ovttanuppelot jávrris ja dasa lassin Darvvatjogas (tabealla 4). </p>
<p><em type="bold">Tabealla 4. </em>Alimus rievtti nannen sierraákkat guolástanvuoigatvuođat Darvvatvári meahcceguovllus. </p>
<p><em type="bold">Čáhceguovlu </em></p>
<p><em type="bold">Dáluid lohku </em></p>
<p><em type="bold">Čáhceguovlu </em></p>
<p><em type="bold">Dáluid lohku </em></p>
<p xml:lang="smn">Ihtánjávri 10</p>
<p xml:lang="kal">Jaarna 28</p>
<p xml:lang="olo">Sarvijärvi 8</p>
<p xml:lang="smn">Ráveldijávri 28</p>
<p>Sálvvošjávri 9</p>
<p xml:lang="smj">Gávra 28</p>
<p xml:lang="est">Silisluoppal 7</p>
<p xml:lang="smj">Ruobbečoallejávri 28</p>
<p xml:lang="smj">Čiekŋalisjávri 19</p>
<p xml:lang="smj">Báiddasjávri 19</p>
<p xml:lang="smj">Coagesjávri 28</p>
<p>Darvvatjohka 6</p>
<p>Oaggun (duorgu ja áŋkkur) ja bilken gullet juohkeolbmovuoigatvuođaide – eai goittot luossa- ja čuovžačázádagaid guoika- ja rávdnjesajiin. Muđui guolástettiin galgá leat persovnnalaš, stáhta guolástandikšunmáksu máksojuvvon. Dasa lassin dárbbašuvvo čáhceguovllu hálddašeaddji guolástanlohpi. Leanalaš vuoggabivdolobiin oažžu guolástit ovttain stákkuin dahje vuokkain eará sajis go luossa- ja čuovžačázádagaid guoika- ja rávdnjesajiin. Meahciráđđehus guvllolaš lobit addet vuoigatvuođa guolástit maiddái guoika- ja rávdnjesajiin stáhta čáhceguovlluin, jos dat ii leat ovdamearkka dihte guolástanguovllu mearrádusa vuođul gildojuvvon.</p>
<p>Leanalaš vuoggalobi geavaheami – ja maiddái oagguma ja bilkema – sáhttá gieldit dain čáziin, mat dikšojuvvojit beaktileappot go muđui lea vierrun dahje main guollenáliid suodjaleapmi ja lasiheapmi dan gáibidit. Gielddu ásaha Lappi TE-guovddáš [dálá ealáhus-, johtalus- ja birasguovddáš]. Dáin sáhttá goittotge guolástit čáhceguovllu eaiggáda mieđihan lobi vuođul. 9.1.3 Guolástus ja meahcceguovloláhka</p>
<p>Meahcceguovlolágas (62/1991) eai leat njuolggadusat guolástusa stivremis dahje guollečáziid dikšumis. Meahcceguovlolága ulbmilat <em type="bold">sámekultuvrra dorvvasteapmi </em>ja <em type="bold">luondduealáhusaid dorvvasteapmi </em>ásahit goittot guolástusa daid geavahanhámiid jovkui, maid dihte meahcceguovlu lea vuođđuduvvon. Lága ulbmilis <em type="bold">meahcceguovloiešlági seailluheapmi </em>sáhttá maiddái váldit ovdan muhtun beliid, mat galggašedje váldojuvvot vuhtii guollečáziid dikšumis ja geavaheamis mearridettiin. </p>
<p>Guolástus ja meahcceguovloiešlági seailluheapmi eai mana ruossalassii. Olbmot johtalit goittot dávjá guolásteamen mohtorfievrruiguin. Guovllu geainnuhisvuođa dihte šaddá goittot ealáhusguolástusas ja ruovttudárbobivddus geavahit dálvvi ja geasi áigge meahccefievrruid ja girdi. Nuba vaikko guolástus daninassii ii čuoze meahcceguovloiešláhkái dahje luonddudilálašvuhtii, de dasa guoskevaš doaimmat sáhttet dan dahkat. Guolástanvuoigatvuohta ii atte vuoigatvuođa johtalit mohtorfievrruiguin meahcis. 59 <em type="bold">9.2 Ulbmilat ja doaibmabijut </em>1) Meahciráđđehus lea mielde dahkamin Eanodaga guolástanguovllu guollečáziid dikšun- ja geavahanplána. 2) Čáhceguovllu eaiggádii gullá oktiiheivehit guollegilvimiid ja vástidit oktiiheiveheamis. Nuba buot guollegilvimiidda čáhceguovllu siste galgá leat Meahciráđđehusa lohpi. 3) Čuovžagilvimiid gánnáha joatkit dain jávrriin, main juo dahkkojuvvon guollegilvimat leat addán buriid bohtosiid ja main jahkásaččat bivdojuvvon sállašiid ruđalaš árvu ja mearri leat badjin. Gilvimiid joatkima sáhttá goittot ákkastallat dušše dassái go fidnejuvvo lunddolaččat lassáneaddji, eallinfámolaš ja buvttadeaddji nálli. Čuovžagilvimiin galgá geahččalit geavahit guovllu iežas čuovžanáliid dalán go dat lea guollegilvinsivaid dihte vejolaš. Eanodaga guolledoalloráđđádallangottis sohpet jahkásaččat čuovžagilvimiid birra. 4) Guvžáveajehiid gilvima Darvvatjohkii gánnáha joatkit gitta dassái go fidnejuvvo lunddolaččat lassáneaddji ja eallinfámolaš nálli. Guvžáveajehiid sáhttá gilvit maiddái Máljjašjohkii, jos ná lea vejolaš fidnet lunddolaččat lassáneaddji ja eallinfámolaš náli. Guollegilvimiid galgá ollašuhttit dán ulbmilii heivvolaš guollenáliiguin. 5) Dat meahcceguovllu čázit, maidda eai dieđe gilván guliid, guđđojuvvojit dábálaččat dás duohkoge guollegilvindoaimmaid olggobeallai. Dáid čáziid guollenáli geahččalit dorvvastit vuosttažettiin guolástusa muddemiin. Jos dákkár čázi guollenálli goittot juoga sivas mannagoahtá maŋás, de čázi guollenáli mahcahan dahje ealáskahttin dihte galgá gilvimiid dahkat vuosttažettiin čázádatguovllus siskkáldas sirdimiiguin ja dušše čázádatguovllu eamiguollešlájaiguin. 6) Meahcceguovllu čázádagaide galgá dahkkojuvvot dárkilet dikšun- ja geavahanplána, nu ahte váldojuvvojit vuhtii Eanodaga guolástanguovllu dikšun- ja geavahanplána (Korpivuoma 2004) váldoprinsihpat. Dákkár dárkilet plána vuođul sáhttá buorebut oaidnit, makkár dikšundoaimmat galget dahkkojuvvot guoládaga várás. Dán oktavuođas guovllu guollenálit čielggaduvvojit dárkileappot. Mearrádusaid dagadettiin galgá guorahallat, movt jurddašuvvon nuppástusat heivejit oktii meahcceguovlo- (62/1991) ja guolástanlága (286/1982) ulbmiliin, ja movt sáhttá buoremusat seailluhit báikkálaš guolástusa kultuvrralaš ja ekonomalaš mearkkašumi. </p>
<p><em type="bold">Ákkat </em>ovdalis namuhuvvon árvalusaide lea lágaid ja ásahusaid lassin guolledávddaid dusten, guollenáliid seailluheapmi genetihkalaččat buhtisin ja vieris šlájaid dagahan ekologalaš rievdadusaid dusten. <em type="bold">9.3 Čuovvun </em></p>
<p>Meahciráđđehus čuovvu guovllu guollenáliid ovdáneami Davvi-Lappi luondduriggodatplánas (Sandström ee. 2000) ja Meahciráđđehusa biras- ja kvalitehtavuogádagas sohppojuvvon mihtidanvugiiguin. Dákkárat leat guolástanlohpestatistihkat, gilvinraporttat ja dikšun- ja geahččalanguolástusaid raporttat.</p>
<p>Dasa lassin Meahciráđđehus čuovvu guollenáliid ovdáneami ovttasráđiid ee. Fuođđo- ja guolledoalu dutkanlágádusain, Lappi birasguovddážiin ja allaoahpahagaiguin. Dákkár áššiide gullet earret eará guliid sálašmearit, guliid biebmodutkamušat ja čázi šlája čuovvun. 60 <em type="bold">10 Fuođđodikšun ja meahccebivdu 10.1 Dálá dilli </em>10.1.1 Meahccebivdovuoigatvuohta </p>
<p>Suomas meahccebivddu muddejit meahccebivdolágain (615/1993) ja -ásahusain (666/1993). Lága gustohasuorggi ollái leat váldojuvvon dasa lassin meahccebivdui bissovaččat gullevaš doaimmat. Nuba gustohansuorgái gullet fuođđogáhtten, fuođđoealliid dagahan vahágiid buhtadeapmi ja maiddái beatnaga doallan (SII 300/1992, dárkilis vuođuštusat 1 §). Meahccebivdolága lassin meahccebivdodoaimmas galgá váldit vuhtii maiddái dan, mii luonddu- (1096/1996) ja ealliidsuodjalanlágas (247/1996) ásahuvvo. Luonddusuodjalanlágas ásahuvvo fuođđuide ja ráfáidahtekeahtes ealliide gullameahttun ealliid suodjaleamis ja dikšumis. Ealliidsuodjalanlágain ovddidit ealliid buresveadjima ja buorre gieđahallama.</p>
<p>Stáhta eatnamiin meahccebivdovuoigatvuođa geavaheamis ja fuođđodikšumis mearrida dat virgeoapmahaš, man hálddašeami vuolde guovlu lea (MeahccebivdoL 44 §). Meahccebivdolága 8. § mielde lea gieldda olbmos meahccebivdovuoigatvuohta ruovttugielddas stáhta eatnamiin.</p>
<p>Meahcceráđđehusa hálddašeami vuollásaš stáhtaeatnamiid árbevirolaš meahccebivdogeavaheami ulbmil lea dáhkidit siviilaolbmo meahccebivdovejolašvuođaid suvdilis geavaheami vuođđojurdagiid mielde.</p>
<p>Meahccebivdolága 46. § mielde meahccebivdolohpi stáhta guovlluide galgá álo addojuvvot čálalažžan dan geažil, go stáhta eatnamat leat viidát ja bearráigeahčču váttis (SII 300/1992, 26, dárkilis vuođuštusat 45 §). Jos stáhta soames guovllus lea dárbu ráddjet lobiid meari, de lobiid mieđeheamis ovdasadjái berre bidjat dakkár meahccebivdiid, geain muđui ii livčče vuogálaš meahccebivdovejolašvuohta. 10.1.2 Meahccebivdu ja fuođđodikšun Darvvatváris</p>
<p>Luonddugeavaheapmi váikkuha eahpenjuolgga fuođđonáliid valljodatgaskavuođaide nu, ahte rievdada eallinbirrasiid. Olmmoš ii báljo rievdat doaimmaidisguin meahcceguovllu luonddu, dasgo ovdamearkka dihte vuovdedoaluin ii bargojuvvo ollege guovllus ja meahccebuollimiid dusten jeagge-, lageš- ja duottarmáilmmis ii mearkkaš olus. Darvvatvári meahcceguovllus šaddogokčasa gollan bohccuid guohtuma dihte váikkuha fuođđoelliid biepmu kvalitehtii ja mearrái.</p>
<p>Darvvatvári meahcceguovllus meari dáfus eanemus bivdojuvvon fuođđošládja lea rievssat, mii lea dábálaš guovllus. Nubbi mearkkašahtti fuođđošládja lea ealga. Eará šlájaid bivdet unnán juogo danin, ahte dat leat meahcceguovllus dan luonddudilálašvuođaid dihte viehka vánis (guovža, čukčá) dahje danin, ahte meahcceguovlu lea nu boaittobealde. Ovdamearkka dihte njoammil ja rieban leat dábálaččat, muhto daid bivdet viehka unnán. Guovllu čáhceloddenálit leat viehka buorit, muhto čáhcelottiidge bivdet viehka unnán, dasgo meahcceguovlu lea nu boaittobealde. (Leppäjärvi 2002) 61</p>
<p>Dat, ahte meacceguovlu lea boaittobealde ja buvttada unnán, dagaha dan ahte fuođđodikšumii ii leat olus dárbu. Danin Meahciráđđehus ii leat vuođđudan guvlui fuođđodárkongolmmačiegahasaid. Dasa lassin fuođđodárkongolmmačiegahas, man Meahciráđđehus logaha, lea Sarvvesoaivvis, meahcceguovllu oarjelulábealde. Guovllus eai leat maiddái meahcástanservviid fuođđodárkongolmmačiegahasat.</p>
<p>Meahccebivdu gullá báikkálaš eallinvuohkái ja kultuvrii. Rievssahiid gárdun mearkkaša ekonomalaččatge Darvvatvári meahcceguovllus. Eanodaga gieldda ássiide eai leat mearriduvvon dihtoearit eananlottiid bivdimii, muhto fuođđodikšunovttastus stivre dan ávžžuhusaiguin ja Lappi fuođđodikšunbire oanida dárbbu mielde bivdoáiggi. Meahccebivdit váikkuhit fuođđonáliide maiddái nu, ahte eai bivdde eananlottiid heajos jagiid.</p>
<p>Meahcástanláhka (615/1993) dorvvasta fuođđošlájaide ráfálaš lassánanáiggi ja gieldá máŋggaid beaktilis bivdovugiid, mat ledje ovdal anus. Ealga- ja guovžabivddu várás leat mearriduvvon dihtoearit náliid ovdáneami mielde. Maiddái Meahciráđđehusa lohpebivdui leat dihtoearit. 10.1.3 Meahccebivdu ja meahcceguovloláhka</p>
<p type="listitem">Meahcceguovloláhka (62/1991) váldá beali  meahccebivdui dušše ulbmillaš  dásis. Lága ulbmilat  sámekultuvrra dorvvasteapmi ja luondduealáhusaid dorvvasteapmi sisdollet meahccebivddu.  Báikkálaš  bivdokultuvrra  ja  bivdovuoigatvuođaid  gudnejahttin  lea  oassi  guovllu  meahcceguovloiešlágis. 10.2  Ulbmilat ja doaibmabijut</p>
<p type="listitem">Meahciráđđehus čuovvu fuođđonáliid ovdáneami ja geahččala ovttasráđiid fuođđodikšunbiriin ja fuođđodikšunovttastusain dorvvastit daid. Fuođđodikšunovttastus sáhttá vuođđudit ja merket  meahccái  fuođđodárkongolmmačiegahasaid  báikkiide,  maid  birra  sohppojuvvo  sierra  Meahciráđđehusain.</p>
<p type="listitem">Ágga: Fuođđonáliid ovdáneami čuovvun ja bistevaš geavaheami prinsihpa sihkkarastin.</p>
<p type="listitem">Ealganáliid  dikšun  dihte  sáhttá  bidjat  njoallungeđggiid  báikkiide,  maid  birra  sohppojuvvo sierra Meahciráđđehusain.</p>
<p type="listitem">Ágga: Ovttasbargu fuođđodikšunovttastusain bistevaš geavaheami prinsihpa sihkkarastin dihte.</p>
<p type="listitem">Meahcástanlága (615/1993) mielde gieldalaččat ožžot nuvttá bivdit meahcceguovllus. Gielda-laččaid dálvviáigásaš meahccejohtaluslohpi addá vejolašvuođa geavahit mohtorgielkká rievssahiid  gárdumis.  Mohtorgielkkáin  ja  njealjejuvllagiin  sáhttá  fievrridit  ealggagorudiid  eret  meahcis dálá vuogi mielde.</p>
<p type="listitem">Olgobáikegoddelaččaide  Meahciráđđehus  vuovdá  muhtun  muddui  eriid  mielde  meahcástan-lobiid.  Lobiid  mearis  jahkásaččat  mearridettiin  čuvvojuvvo  bistevaš  ovdáneami  prinsihp-  pa.  Meahciráđđehus  ráđđádallá  jahkásaččat  meahcástanlohpelágideamis  fuođđodikšunovttastusain, Giehtaruohttasa bálgosiin, báikkálaš turistafitnodatolbmuiguin, geat ožžot goittot  oasi áigáiboađusteaset meahccebivddus, ja vejolaš ámmátbivdiiguin.  62</p>
<p type="listitem">Ovttas  Giehtaruohttasa  bálgosiin,  Eanodaga  fuođđodikšunovttastusain,  báikkálaš  turista-fitnodatolbmuiguin, geat ožžot goittot oasi áigáiboađusteaset meahccebivddus, ja sámedikkiin  Meahciráđđehus  ovddida  olgobáikegoddelaččaid  meahccebivddu  nu,  ahte  meahccebivdu  lea  sosiálalaččat,  ekonomalaččat  ja  ekologalaččat  bistevaš  vuođu  alde  ja  das  geavahuvvojit   vejolašvuođaid mielde báikkálaš oahpistan- ja fuolahanbálvalusat.</p>
<p type="listitem">Meahciráđđehusa  mielas  lea  fuođđodikšuma  ja  luonddusuodjaleami  dáfus  mávssolaš  bivdit riebaniid.  Meahciráđđehus  oassálastá  heivvolaš  osiin  vejolaš  smávvanávdeprošeavttaide  (omd. riebanbivdu njállaguovlluin). 10.3  Čuovvun</p>
<p type="listitem">Meahciráđđehus čuovvu guovllu fuođđonáliid ovdáneami Davvi-Lappi luondduriggodatplánas (Sandström  ee.  2000)  ja  Meahciráđđehusa  biras-  ja  kvalitehtavuogádagas  sohppojuvvon   mihtidanvugiiguin.  Dáidda  gullet  jahkásaš  lohpeearit  ja  sálašdieđut,  fuođđodárkongolmmačiegahaslohkama  bohtosat  ja  Eanodaga  fuođđodikšunovttastusa  árvvoštallamat.  Meahciráđđehus  čuovvu  fuođđonáliid  ovdáneami  ovttasráđiid  ee.  Eanodaga  fuođđodikšunovttastusain, Fuođđo- ja guolledoalu dutkanlágádusain ja sámedikkiin. 6311  Johtalus ja johtaleapmi</p>
<p>Juohkeolbmovuoigatvuođat leat fámus meahcceguovllus. Nuba buohkain lea vuoigatvuohta johtalit iešráđálaččat dahje iehčanassii bohccuiguin, beatnagiiguin dahje heasttain goas ja gos beare. Maiddái oanehisáigásaš (1–2 ija guđege báikkis) gohtten gullá juohkeolbmovuoigatvuođaide. Meahciráđđehusa barttaid geavaheapmi ii gula juohkeolbmovuoigatvuođaide, muhto daid geavahannjuolggadusain oažžu Meahciráđđehus mearridit sierra. Logus 7 <em type="bold">Luondduturisma ja lustageavaheapmi </em>leat ovdanbukton ávdinstobuid geavahannjuolggadusat. </p>
<p>Johtinoktavuođaid ja johtaleami stivrejeaddji njuolggadusat gávdnojit goittot meahcceguovlolágas (62/1991), čáhcelágas (264/1961), lágas almmolaš geainnuin (243/1954), lágas priváhta geainnuin (358/1962), giddodagaid čohkkenlágas (554/1995), meahccejohtaluslágas (1710/1995) ja áibmojohtaluslágas (281/1995) ja daidda guoskevaš ásahusain.</p>
<p>Darvvatvári meahcceguovllus johtalit eanas boazodoallit, guolásteaddjit, meahccebivdit, lubmejeaddjit, lustagallestallit ja virgedoaimmaid čađaheaddji olbmot. Lustagallestallit dáidet leat logu mielde dánge guovllu stuorimus gallestallijoavku. Muhto fitnangerddiid mielde rehkenasttedettiin báikkálaš luonddugeavaheaddjit sáhttet leat eanetlohkun.</p>
<p>Dálveguovdil meahcceguovllus johtalit vuosttažettiin báikkálaš olbmot: boazodoallit, guolásteaddjit ja rievssatbivdit. Njukča–cuoŋománnu lea alimus lustageavahanáigi, muhto guovlu jaskkoda miessemánu bealde, go siivvut nohkagohtet.</p>
<p>Geassemánu gaskkamuttu sulain lea fas álkit johtit. Geasiáigásaš lustageavaheami alimus áiggit deivet suoidne–borgemánnui. Boazodoallit merkot misiid mihcamáraid rájes gitta suoidnemánnui. Luopmána láddan geasuha guvlui vuosttažettiin báikkálaš olbmuid.</p>
<p>Vánddardeapmi nohká measta ollásit ruškki maŋŋá čakčamánus. Čakča–golggotmánus guovllus johtalit boazodolliid lassin vuosttažettiin báikkálaš rievssat- ja ealgabivdit. Skábma–juovlamánus duoddaris johtalit boazodoallit čohkkemin bohccuid rátkima várás. <em type="bold">11.1 Geainnut ja johtolagat </em>11.1.1 Dálá dilli </p>
<p>Meahcceguovlolága (62/1991) 5. paragráfa mielde <span type="quote">”meahcceguovlluide ii oaččo ráhkadit bissovaš geainnuid”</span>. Njuolggadus dorvvasta meahcceguovlolága váldoulbmila, guovllu meahcceguovloiešlági seailluheami. <em type="bold">Bissovaš geainnuin </em>oaivvildit buot jagiáiggiid vuojihahtti geainnu. Dát čielgá lága dárkilet ákkastallamiin, main daddjojuvvo maiddái, ahte <span type="quote">”dat [gieldu] ii ná hehtteše nu gohčoduvvon dálvegeainnuid ráhkadeami”</span>. </p>
<p>Darvvatvári meahcceguovlu lea dadjat juo geainnuheapme. Guovllu lullirádji manná váldogeaidnu 21:s davábeale, nu ahte dat lea lagamusas golmma kilomehtera duohken váldogeainnus. Lagamussii meahcceguovllu, sullii ovtta kilomehtera duohkái boahtá Gulddáma gillái manni geaidnu. Nuortan guovllu rádjin lea muhtun muddui Sálvvoš- ja Bálojohka ja lagamusas guovlu lea Leaibejávrri gili buohta sullii golmma kilohtera duohken Heahttá–Guovdageaidnu-geainnus. 64</p>
<p type="listitem">Lávváris Čiekŋalisjávrái ja Gulddámis Leaibejávrái mannet muhtun muddui meahcceguovllu siste  Geaidnohálddahusa máđijat, maid mielde johtaleapmái ii dárbbaš leat eananeaiggáda lohpi. Dálá  geaidnolága  (243/1954)  mielde  máđijat  leat  oaivvilduvvon  vácci,  riidemiin  dahje  sihkkeliin  dáhpáhuvvi johtalusa várás.  11.1.2  Ulbmilat ja doaibmabijut</p>
<p type="listitem">Darvvatvári meahcceguovllus ii oro leamen dárbu dálvegeainnuide.</p>
<p type="listitem">Darvvatvári  meahcceguovllus  eai  leat  meahccejohtaluslágas  (1710/1995)  oaivvilduvvon  mohtorgielkájohtolagat.</p>
<p type="listitem">Meahciráđđehus ii vuođđut ođđa mohtorgielkávuojáhagaid meahcceguvlui.</p>
<p type="listitem">Ágga:  Guovllu  meahcceguovloluonddu  ja  meahcceguovloiešlági  seailluheapmi  ja  báikkálaš  luonddu- ja boazodoalu dorvvasteapmi.</p>
<p type="listitem">Meahciráđđehus  ii  árval  meahcceguovllus  leahkki  váldegottálaš  mohtorgielkávuojáhagaid rievdadeami  virggálaš  mohtorgielkájohtolahkan.  Jos  meahcceguovlluid  mohtorgielkávuojáhagat  muhttojuvvojit  maŋŋelis  almmolaš  mohtorgielkájohtolahkan,  de  sáhttá  Darvvatvári  bokte  johtti  Bálojávri–Gilbbesjávri-mohtorgielkávuojáhat  muhttojuvvot  maiddái  johtolahkan. Nuppástuhttin gáibida dan, ahte Birasministeriija miehtá dasa ja báikkálaš olbmot besset leat mielde mearrideamen dán áššis.</p>
<p type="listitem">Meahciráđđehus lea mielde ráhkadeamen mohtorgielkávuojáhaga Bálojotnjálmmi ja Gilbbes-jávrri  gaskii.  Johtolat  boahtá  Duottar-Sámi  guovloláva  mielde  meahcceguovllu  olggobeallai  váldogeaidnu 21:a ja Muonájoga gaskii.</p>
<p type="listitem">Ákkat:  Fuolahuvvon  mohtorgielkájohtolat,  man  mielde  lea  álki  johtit,  meahcceguovllu  olggobealde geahpeda deattuid mohtorgielkkástallamii meahcceguovllus ja doarju ná meahcceguovlolága (62/1991) ulbmiliid ollašuvvama.</p>
<p type="listitem">Gulddámis  Sálvvošjávrái  manni  vuojáhahkii  huksejuvvojit  rovit  njealjejuvllagiid  dárbbuide.</p>
<p>Jos eatnama gollama hehtten dan vealttakeahttá gáibida, de Meahciráđđehus sáhttá hukset maiddái eará sadjái dárbbašlaš sajiide roviid njealjejuvllagiid várás. Maiddái smávva šalddiid sáhttá hukset vuogas rasttildanbáikkiide, jos dan sáhttá ákkastallat eatnama gollama dihte.</p>
<p type="listitem">Ákkat: Guovllu luonddudilálašvuođa seailluheapmi, eatnama gollama hehtten.</p>
<p type="listitem">Geaidnohálddahusa  máđijat  Lávváris  Čiekŋalisjávrái  ja  Gulddámis  Leaibejávrái  bohtet  goas nu  Meahciráđđehusa  hálddašanválddi  vuollái,  de  dat  merkejuvvojit  ja  dollojuvvojit  áššáigullevaš vuogi mielde ortnegis meahcceguovllus. Meahciráđđehus ii ráhkat eará merkejuvvon  johtolagaid meahcceguvlui.</p>
<p><em type="bold">Ágga: </em>Boazodoalu dorvvasteapmi ja guovllu meahcceguovloiešlági seailluheapmi. Darvvatvári meahcceguovlu lea oalle čielgasit báikkálaš olbmuid meahcceguovlu ja nuppe dáfus iešráđálaš ja iehčanas vánddardeddjiid meahcceguovlu ja plána geahččala doarjut dálá dili. Duottar-Sámi guovlolávva. 65 <em type="bold">11.2 Meahccejohtalus </em>11.2.1 Dálá dilli </p>
<p>Meahcceguovlolágas (62/1991) eai leat meahccejohtalussii guoskevaš njuolggadusat. Meahccejohtalusláhka (1710/1995) mearrida, movt johttojuvvo mohtorgielkájohtolagain, meahcis, jieŋa mielde ja geainnuid olggobealde. Meahccejohtalusa várás galgá leat earret dihto spiehkastagaid (omd. boazodoallit ja eiseválddit) lohpi. Lobiin mearrida eananeaiggát, man Darvvatvári meahcceguovllus ovddasta Meahciráđđehus. Meahccejohtaluslága ulbmilin lea hehttet daid heajos beliid, maid mohtorfievrruid geavaheapmi meahcis ja mohtorgielkájohtolaga alde dagaha lundui dahje eará birrasii, luondduealáhusaide, almmolaš lustageavaheapmái dahje eará oktasaš ávkái dahje priváhtaolbmo ávkái. Meahccejohtaluslágain geahččalit ovddidit maiddái johtalusdorvvolašvuođa.</p>
<p>Mohtorgielkájohtolagat leat geaidnojohtaluslága (267/1981) 2. §:s meroštallon geainnut, main lea <span type="quote">”almmolaš vuoigatvuohta vuodjit mohtorgielkkáin meahcis merkemiin earuhuvvon johtolaga mielde muohttaga áigge”</span>. Meahccejohtaluslága mielde <span type="quote">”meahcceguvlui sáhttá vuođđudit mohtorgielkájohtolaga mearridemiin das guovllu dikšun- ja geavahanplánas”</span>.</p>
<p>Maiddái Eanodaga ássit dárbbašit meahccejohtaluslobi, muhto dat lea sidjiide nuvttá. Báikegoddelaččaid mávssuhis meahccejohtalusvuoigatvuođa vuođđun lea Meahciráđđehusásahus (1525/1993). Ásahusa mielde mávssuhis bálvalusaide gullet earret eará gieldalaččaid vuoigatvuohta geavahit Meahciráđđehusa hálddašan guovllu meahccejohtaluslága mielde meahccejohtalussii. Dasa lassin riikkabeaivvit gáibida meahccejohtalusláhkii guoskevaš cealkámušastis ráđđehusa fuolahit das, ahte Meahciráđđehus dahje stáhta eará eiseváldi mieđiha Ohcejoga, Eanodaga ja Anára gielddain fásta ássi olbmuide guhkesáigásaš guvllolaš lobiid mohtorgielkká geavaheapmái stáhtaeatnamiin dainna eavttuin ahte lobit eai dagat meahccejohtaluslága 5. §:s oaivvilduvvon vahága. Viđat paragráfas daddjojuvvo, ahte mohtorfievrru galgá geavahit meahcis nu, ahte dat ii čuoze lundui ja eará birrasii, giddodahkii ja luondduealáhusaide iige dárbbašmeahttumit heađuš ássanguovlluid ja eará birrasa.</p>
<p>Meahccejohtaluslága 4. §:s ásahuvvo vuoigatvuođas jođášit meahcis. Boazodoallobargguin lea lobálaš mohtoriin geavvi fievrruin ja mohtorfatnasiin johtaleapmi ja maiddái helikoptera ja girdinmášiinna geavaheapmi. Bálgosa olggobeale boazoreaŋggaid meahccejohtaluslobit, maid Meahcciráđđehus mieđeha, leat nuvttá. Meahcceráđđehusa bargodoaimmain jođedettiin ii dárbbašuvvo meahccejohtaluslohpi. Seammaláhkai poliissa, Tuollolágádusa ja Rádjágozihanlágádusa virgedoaimmaide, buohccisáhttui, buollin- ja gádjundoaimma bargguide iige eará vealtameahttun virgedoaimmaide ii dárbbašuvvo meahccejohtaluslohpi. Energiija- dahje dáhtasirdinrusttegiid fuolahusbargguide ja dán dihte johtimii ii dárbbaš lobi. Maiddái váddásit lihkadanlámis olmmoš ja su mieđušteaddji eai dárbbaš meahcis johtimii eanaoamasteaddji lobi (1710/1995, 4 §). Meahccejohtaluslága 28. § mielde guovloguovdilis birasguovddáš sáhttá ohcamušas mieđehit olbmui, gean lihkadannákca lea agi, váttu dahje buohcuvuođa dihte hedjonan, lobi spiehkastit 4. §:s dahje 8 §:s ásahuvvon gildosis dahje ráddjehusas.</p>
<p>Bievlan oažžu johtalit meahcis eananeaiggáda lobi haga njuolgga boazodollui gullevaš bargguin ja Meahciráđđehusa doaimmain. Seammaládje bolesa, tuollu ja rádjegozáhusa virgedoaimmaide, buhcciidsáhtosteapmái, čáskadan- ja gádjundoaimma bargguide ja eará vealtameahttun virgebargguide ii dárbbašuvvo meahccejohtaluslohpi. Energiija- ja diehtojohtolatrusttegiid fuolahanbargguide ja dárbbašlaš johtimii ii dárbbašuvvo lohpi. Maiddái váddásit lihkadanlámis ja su 66mieđušteaddji eaba dárbbaš meahcis johtimii eananeaiggáda lobi. Vehá muohttagis johtti meahccebiilii, mohtorsihkkelii ja njealjejuvllagii gusket geasiáigásaš meahccejohtalusa mearrádusat. Muohttaga áigge meahccejohtaluslobi eai dárbbaš ovdalis namuhuvvon joavkkuid lassin olbmot, geat leat boazodoallobargguin dahje geat ožžot mávssolaš oasi áigáiboađusteaset guolástusas.</p>
<p>Sierra johtalushámiid gaskavuohta meahcceguovlolága (62/1991) ulbmiliidda manná muhtun muddui ruossalassii. Mohtorgielkká, njealjejuvllaga, mohtorfatnasa ja girdi geavaheapmi lea dán áigge mávssolaš oassi luondduealáhusaiguin bargamis. Boazodoalus mohtorgielká lea dán áigge anolaš bargobierggas. Lustamohtorgielkkástallan sáhttá goittotge čuohcit boazodollui. Darvvatvári meahcceguovllus stuorimus heajos váikkuhus lea bohccuid heađušteapmi guottetáigge. Fuollameahttun mohtorgielkkástallan sáhttá biđget ealuid ja ruohtahit bohccuid dárbbašmeahttumit. Muhtumin dat sáhttá dagahit juoba dan, ahte álddut guddet ovdaláiggiid ja reitojit. Boazoealuid bieđganeapmi fas dagaha boazodolliide liigegoluid.</p>
<p>Nuppe dáfus meahcceguovlolága ulbmilin lea seailluhit guovllu meahcceguovloiešlági. Meahcceguovloiešláhki geahppána, mađi eanet meahcceguovllus leat olbmuid dagahan mearkkat ja jienat. Go mohtorfievrruiguin johtet goittot sihke meahcis ja čáziid alde eanas dušše dihto vuojáhagaid mielde (mohtorgielkávuojáhagat, johkajohtolagat, njealjejuvllatvuojáhagat), de dat ii čuoze olus guovllu lundui. Luonddu gollama dáfus heađuštusat eai bistte guhká, dat dáhpáhuvvet dušše gaskkohagaid dihto guovlluin, nu ahte eanas oassi meahcceguovllus bissu meahcceguovlluláganin. Jidnes girdinturisma dahje mohtorgielkkástallan rihkku meahcceguovloráfi, ja dát heađušta máŋgii iešráđálaš vánddardeddjiid. Dát geahpeda guovllu meahcceguovloiešlági. Mohtorgielkká luodda obbasis sáhttá biđget ealu, muhto nuppe dáfus dat dahká álkibun čuoigama.</p>
<p>Dálvit mohtorgielká lea dábáleamos fievru. Geassit fievrun geavahit govddohatgirdiid, njealjejuvllagiid, mohtorsihkkeliid, mohtorfatnasiid, kanohtaid ja muhtun muddui maiddái helikopteriid. Girddi guvlui bohtet guolástanmátkkálaččat, luondduealáhusbargit, ruovttudárboguolásteaddjit, lubmejeaddjit ja virgedoaimmaid čađaheaddji olbmot.</p>
<p>Mohtorgielkávuojáhagat oidnojit govas 4 (s. 47). Mohtorgielkávuojáhagat stivrejit mohtorgielkájohtalusa, vai dat heađuštivččii nu unnán go vejolaš boazodoalu ja luonddu.</p>
<p>Guolástusas, meahccebivddus ja čoaggimis geavahit maiddái mohtorgielkkáid, mohtorfatnasiid, njealjejuvllagiid ja girdiid, go olbmot johtalit guovllus. Gaskkat leat guhkit ja sálaš galgá farggamusat fidnejuvvot varasnaga geaidnogurrii ja das ain vuovdimassii. Maiddái lustageavaheapmi ja stivrejuvvon luondduturisma vuođđuduvvet eanet ja eanet mohtorfievrruiguin johtimii meahcceguovllus.</p>
<p>Lappi birasguovddáš sáhttá meahccejohtaluslága (1710/1995) vuođul erenoamáš siva dihte ásahit mohtorgielkkástallangielddu dihto guvlui dahje áigodahkii. Erenoamáš sivva sáhttá leat ovdamearkka dihte áitatvuloš ealli beassebiras bessenáigge dahje boazodoalu dárbbut. Luonddusuodjaleamis boahtti ákkat sierra gieldoguovlluide ja -áiggiide eai meahcceguovllus leat dán áigge. 11.2.2 Ulbmilat ja doaibmabijut</p>
<p>Meahcceráđđehus mieđeha meahccejohtaluslobiid meahcceguvlui ja jekkiidsuodjalanguovlluide gustovaš lohpemieđehanprinsihpaid ja -rávvagiid mielde. 67</p>
<p type="listitem">Muohtaáigái</p>
<p type="listitem">Gieldda  olbmuide  mieđehuvvojit  meahccejohtaluslobit  olles  ássangieldda  viidodahkii  (ii álbmot- iige luonddumehciide) eanet go ovtta jahkái hávil.</p>
<p type="listitem">Olgobáikegottálaš  olbmuid  mohtorgielkávuojašeapmi  stivrejuvvo  Meahcceráđđehusa  bajás-doallan  mohtorgielkámáđiijaide;  máđiijas  spiehkkaseapmi  lea  gildojuvvon  eará  sajiin  go  jieŋaid alde.</p>
<p type="listitem">Meahcceráđđehus  sáhttá  mieđehit  lohpemieđeheami  gustovaš  vuođđojurdagiid  ja  -rávvagiid mielde vuođuštuvvon dárbui lobiid olgobáikegottálaš olbmuide mohtorgielkámáđiijaid olggobeallái.</p>
<p type="listitem">Luondduturismma  dárbbuide  sáhttá  mieđehit  háválas  lobiid  prográmmabálvalusreaissuid  (ovdamearkka  dihte  oahpistuvvon  čuoiganreaissut  ja  beanavuodjenmohkit)  fuolahusa  várás.  Beanavuodjenfitnodatdoalliid  fitnodatdoaibma  stivrejuvvo  mohtorgielkámáđiijaide  dahje  bálgosiiguin sierra šihttojuvvon eará guovlluide.</p>
<p type="listitem">Mohtorgielkásafaridoaibma  stivrejuvvo  ovddemustá  merkejuvvon  mohtorgielkámáđiijaide.</p>
<p type="listitem">Háválas  lobiid  ofelaston  mohtorgielkásafariidda  merkejuvvon  virggálaš  mohtorgielkámáđiijaid  ja  -johtolagaid  olggobeallái  sáhttá  mieđehit  lohpemieđeheami  gustovaš  vuođđojurdagiid ja -rávvagiid mielde. Jos safaridoaibma lea jeavddalaš, de Meahcceráđđehus bivdá  bálgosis cealkamuša atnui heivvolaš vuojáhagain.</p>
<p type="listitem">Beanavuodjinnjuolggadusaid galggašii čielggadit vejolaš láhkamearrádusrievdadusaid várás.</p>
<p><em type="bold">Ákkat: </em>Beanavuodjin lea šaddan dábáleabbon ja danin galggašedje leat čielgaset láhkamearrádusat dán johtinvuohkái. Ášši čielggadeami guottihit sámediggi, bálgosat, Bálgosiid ovttastus, Meahciráđđehus ja sámiid ruovttuguovllus doaibmi beanavuodjinfitnodagat. </p>
<p type="listitem">Geasseáigásaš meahccejohtaluslobit</p>
<p type="listitem">Meahciráđđehus  mieđiha  báikegoddelaččaide  geasiáigásaš  meahccejohtaluslobiid  meahcce-guvlui  (stáhta  eatnamiin)  eanas  dušše  govvii  6  merkejuvvon  vuogáiduvvan  vuojáhagaide.  Erenoamáš  mávssolaš  sivaid  dihte  lobiid  sáhttá  mieđihit  maiddái  kártii  merkejuvvon  vuojáhagaid  olggobeallai  Meahcceráđđehusa  lohpemieđeheami  gustovaš  vuođđojurdagiid  ja   -rávvagiid mielde.</p>
<p type="listitem">Olgobáikegoddelaččaide Meahciráđđehus ii dábálaččat mieđit geasiáigásaš meahccejohtalus-lobiid Darvvatvári meahcceguovllus. Erenoamáš mávssolaš sivaid dihte lobiid sáhttá mieđihit  Meahcceráđđehusa lohpemieđeheami gustovaš vuođđojurdagiid ja -rávvagiid mielde.</p>
<p type="listitem">Lustageavaheaddjiide  dahje  turismma  fitnodatdoibmii  eai  mieđehuvvo  geasseáigásaš  meahccejohtaluslobit.</p>
<p type="listitem">Heasttaiguin dáhpáhuvvi prográmmabálvalusfitnodatdoibmii mieđihuvvojit johtinlobit vuost-tažettiin  dušše  vuogáiduvvan  vuojáhagaide  (govva  6),  maidda  báikegoddelaččaide  mieđihuvvojit geasiáigásaš meahccejohtaluslobit.  11.3  Áibmojohtalus 11.3.1  Dálá dilli</p>
<p>Meahcceguovlolágas (62/1991) eai leat áibmojohtalussii guoskevaš njuolggadusat, muhto dat gávdnojit áibmojohtaluslágas (281/1995). Áibmofievrruid loktaneamis ja seaivumis mearriduvvo earret eará čuovvovaččat: 68</p>
<p>Áibmofievrruid loktaneapmái ja seaivumii oažžu Áibmojohtaluslágádusa mearrádusaid mielde gaskaboddosaččat geavahit rabas čáhceguovllu, ja guovllu eaiggáda dahje hálddašeaddji lobiin eará eanan- dahje čáhceguovllu, vaikko guovlu ii livččege dakkár ulbmilii sierra lágiduvvon.</p>
<p><em type="bold">Govva 6. </em>Geasiáigásaš meahccejohtalusvuojáhagat Darvvatvári meahcceguovllus 2008. © Meahcciráđđehus 2008, © Genimap Oy, Lohpi L5293. </p>
<p>Geasseáigásaš meahccejohtalusvuojáhat</p>
<p xml:lang="smj">Njealjejuvllatvuojáhat</p>
<p>Geaidnohálddahusa máđijat</p>
<p xml:lang="smn">Plánenguovlu kilomehteriigui 69</p>
<p type="listitem">Meahciráđđehusas dát lea dulkojuvvon nu, ahte girdit sáhttet seaivut meahcceguovllu jávrriide ja  loktanit dain almmá Meahciráđđehusa lobi haga, go jearaldagas ii leat jeavddalaš ruvttojohtalus.  Helikoptera seaivumii goikeeatnan ala gal galgá leat lohpi earret dihto spiehkastagaid (gádjun- ja  virgedoaimmat ja boazodoalu ja luondduealáhusaid dárbbut). 11.3.2  Doaibmabijut</p>
<p type="listitem">Meahciráđđehus  mieđiha  dárbbu  mielde  helikopteriidda  seaivunlobiid  meahcceguvlui  seaivunsajiide,  mat  nammaduvvojit  sierra  luondduturismma  dárbbuide,  go  lea  vuos  gullan  balgosii  ja  vejolaččat  eará  čanasjoavkkuid.  Lobi  eaktun  lea  sierra  soahpamuš,  mas  sohppojuvvo  daddjojuvvon  seaivunsajiid  lassin  ee.  bázahusfuolahusáššiin.  Seaivunráddjehusat  eai  guoskka  gádjun-  ja  virgedoaimmaide  eaige  boazodollui  ja  luondduealáhusaide  guoskevaš  sáhtostemiide.</p>
<p><em type="bold">Ákkat: </em>Áibmojohtalusláhka. Luonddu máŋggabealat geavaheapmi ja dan vejolašvuođaid ovddideapmi. <em type="bold">11.4 Čáhcejohtalus </em></p>
<p>Meahcceguovlolágas (62/1991) eai leat njuolggadusat čáhceguovlluid johtinoktavuođaid eaige čáziid alde johtaleami vuoigatvuođaid birra. Dát njuolggadusat gávdnojit čáhcelágas (264/1961). Čáhcelága mielde</p>
<p>Juohkehaččas lea vuoigatvuohta, go ii dárbbašmeahttumit heađuš eará geavaheami, johtit rabas čázádagas. Čázádaga gehččet rabasin, jos dat lágalaš vuoigatvuođa mielde ii leat gokčojuvvon. Dat, mii ovdalis lea daddjojuvvon johtimis čázádagas, guoská vástideaddji vuogi mielde jieŋa alde johtimii.</p>
<p>Ovdanbukton čáhcelága čuokkis oaivvilda iešalddes dan, ahte čáhceguovlluin ožžot johtalit buohkat friddja ovdamearkka dihte mohtorfatnasiin ja mohtorgielkkáin. <em type="bold">11.5 Čuovvun </em></p>
<p>Meahciráđđehus čuovvu Darvvatvári meahcceguovllu johtalusa ja johtaleami Davvi-Lappi luondduriggodatplánas (Sandström ee. 2000) ja Meahciráđđehusa biras- ja kvalitehtavuogádagas sohppojuvvon mihtidanvugiiguin, main meahcceguvlui heivejit lohpestatistihkat ja Eanodaga ovttasbargojoavkku árvvoštallamat. Dasa lassin Meahciráđđehus čuovvu eatnamiid gollama iežas hálddašan vuogáiduvvan geasiáigásaš njealjejuvllatvuojáhagain. 70 <em type="bold">12 Luonddu eará geavaheapmi 12.1 Murjen ja guopparčoaggin </em>12.1.1 Duogáš dieđut </p>
<p>Murjen, guoppardeapmi ja ávkešattuid čoaggin lea Suomas juohkeolbmovuoigatvuohta. Láhka luonddudilálaš buktagiid čoaggima gáržžideamis dihto dáhpáhusain (332/1955) addá eana- ja meahccedoalloministeriijai vejolašvuođa gáržžidit čoaggima. Lága mielde</p>
<p>Dakkár guovlluin Lappi leanas, main meahccemurjjiid dahje eará sullasaš luonddubuktagiid čoaggin stáhtaeatnamis mearkkaša mealgat báikkálaš olbmuid áigáibohtui, sáhttá eana- ja meahccedoalloministeriija mearrádusainis gieldit earáin čoaggima, jos namuhuvvon olbmuid ávki dan gáibida. 12.1.2 Murjen ja guopparčoaggin Darvvatváris</p>
<p>Darvvatvári meahcceguovllu murjjiin luomi lea mearkkašan gitta dáidda maŋimuš jagiide ekonomalaččat lassedienasin lagasgiliid ássiide. Luomehatti njiedjan ja jođihanváttisvuođat leat goittot geahpedan dan ekonomalaš mearkkašumi dáid maŋimuš jagiid. Eará murjjiid ja guobbariid eai guovllus čoakke vuovdimassii. Guovllu geainnuhisvuođas ja guhkes gaskkain fuolakeahttá meahccefievrruid ja girdiid geavaheapmi lea addán vejolašvuođa buorebut ekonomalaččat ávkkástallat luopmániin. Dán plánas ovdanbukton geasiáigásaš meahcce- ja áibmojohtalusa lohpevuohki addá vejolašvuođa ávkkástallat meahcceguovllu luomeriggodagaiguin boahtteáiggisge. Olgobáikegoddelaččaide eai mieđit geasiáigásaš meahccejohtaluslobiid lubmemii. 12.1.3 Ulbmilat ja doaibmabijut</p>
<p>Meahciráđđehus ii daga dán plánas árvalusaid iige ávžžuhusaid čoaggima stivrema birra.</p>
<p><em type="bold">Ákkat: </em>1) Čoaggin lea Suomas juohkeolbmovuoigatvuohta (earret bajábealde namuhuvvon lága 332/ 1955 addin vejolašvuođa). 2) Meahcceguovlolágas (62/1991) eai leat njuolggadusat, mat stivrejit čoaggima. <em type="bold">12.2 Málbmaohcan ja ruvkedoaibma </em>12.2.1 Ruvkedoaimma stivrejeaddji njuolggadusat </p>
<p>Málmmaid ja eará rokkanasminerálaid ohcama ja ávkinatnima stivrejit ruvkeláhka (503/1965) ja -ásahus (663/1965). Ruvkedoibmii oalle mávssolaš eará njuolggadusat leat goittot čáhceláhka (264/1961), láhka birasváikkuhusaid árvvoštallanmeannudeamis (468/1994), meahcceguovlluin meahcceguovloláhka (62/1991) ja sámeguovllus dasa lassin sámediggeláhka (974/1995) ja ON:a olmmošvuoigatvuođasoahpamuša 27. artihkal. 71</p>
<p>Meahcceguovlolága 6. §:s mearriduvvo, ahte <span type="quote">”ruvkelága (503/65) mieldásaš ruvkebire ii oaččo mearridit meahcceguvlui, jos stáhtaráđđi ii leat addán dasa lobi”</span>. Lága dárkilet ákkastallamiin daddjojuvvo:</p>
<p>Evttohuvvon lága 4 §:a vuollásaš guovllu luohpadangielddu ulbmilin lea hehttet dakkár doaimmaid, mat čuhcet meahcceguovlluid seailumii. Dát njuolggadus ii goittot guoskka ruvkke vuođđudeapmái. Ruvke vuođđuduvvo ruvkelágas mearriduvvon ortnega mielde, iige ruvkke vuođđudeapmi gáibit evttohuvvon lága 4 §:s oaivvilduvvon geavahanvuoigatvuođa luohpadeami.</p>
<p>Ruvkedoaimma álggaheapmi rievdada álo guovllu meahcceguovloiešlági. Danin evttohuvvo, ahte meahcceguovlluin ii ruvkedoaimma oččoše álggahit almmá stáhtaráđi lobi haga. Paragráfa mielde gávpe- ja industriijaministeriija [dálá bargo- ja ealáhusministeriija] ii oččoše mearridit ruvkelága 4. logus oaivvilduvvon ruvkebire meahcceguvlui, jos dasa ii leat stáhtaráđi lohpi.</p>
<p>Ruvkelága mieldásaš rogganváldimiid gal sáhttá dahkat meahcceguovllus. Ná ruvkelága 12. §:a njuolggadusaid mieldásaš golleroggan lea meahcceguovllus vejolaš ovddeš vuogi mielde, dasgo eananvuođu golli roggamii ja doidimii lea doarvái váldinvuoigatvuohta. Seammaládje málmmaid, diamánttaid ja eará rokkanasminerálaid ožžot ohcat Suoma ja EU:a buot riikkavuložat ja ovttastumit. Golleroggama heajos bealit dustejuvvojit dáhkádusmávssuiguin ja mášenroggamis dasa lassin čáhceláhkamearrádusaid ja biraslohpemeannudanlága (735/1991) vuođul. 12.2.2 Meahciráđđehus ja ruvkeláhka</p>
<p>Ruvkelága (503/1965) čuovvuma goziha bargo- ja ealáhusministeriija. Meahciráđđehus dikšu iešalddes máŋggaid gozihandoaimmaid bargo- ja ealáhusministeriija rávvagiid mielde. Dasa lassin ruvkeláhka addá eananhálddašeaddjái dihto vuoigatvuođaid, maid Meahciráđđehus geavaha.</p>
<p type="listitem">Meahciráđđehusa bargguide gullet rogganváldimiid ektui:</p>
<p type="listitem">dáhkádusaid mearrideapmi (vai rogganváldinguovllut ovddeštuvvojit, go rogganváldináigi lea vássán lohppii)</p>
<p type="listitem">roggama goziheapmi</p>
<p type="listitem">gaskaboddosaš huksema stivren ja goziheapmi</p>
<p type="listitem">rogganváldimiid  johtin-  ja  fuolahanoktavuođat  ja  daidda  guoskevaš  lobit,  rávvagat  ja  gozi-heapmi</p>
<p type="listitem">boaldinmuora vuovdin.</p>
<p>Meahciráđđehus oažžu eananhálddašeaddjin rogganváldinbuhtadusa. Rogganváldinbuhtadus ii leat gokčan Meahciráđđehussii daid goluid, mat leat boahtán roggama goziheamis, huksema stivremis ja lobiid mieđiheamis. 12.2.3 Dálá dilli</p>
<p>Darvvatváris ii leat leamaš ruvkedoaibma. Eanodagas dálá ruvkeváldimat leat eanas Giehtaruohttasa meahcceguovllu ja Leahttaseanu–Jiehtájoga jekkiidsuodjalanguovllu gaskasaš golmmačiegahasas. 7212.2.4 Ulbmilat ja doaibmabijut</p>
<p type="listitem">Meahcceguovlolága (62/1991) mielde meahcceguvlui ii oaččo mearridit ruvkebire almmá stáhtaráđi lobi haga. Go láhka lokte mearrádusdahkanvuoigatvuođa ná bajás, de Meahciráđđehus ii daga  dán plánas árvalusaid.</p>
<p type="listitem">Bargo- ja ealáhusministeriija galgá ráđđádallat guovllu bálgosiin ja sámedikkiin rogganváldin-lohpeohcamušain.</p>
<p><em type="bold">Ágga: </em>Alimus hálddahusrievtti mearrádus 31.3.1999 ja sámediggeláhka (974/1995). <em type="bold">12.3 Eananávdnasiid váldin </em>12.3.1 Dálá dilli </p>
<p type="listitem">Eananávdnasiid  váldima  meahcceguovllus  lea  muddemin  eananávnnasláhka  (555/1981).  Lágas  oaivvilduvvon  eananávdnasat  leat  geađggit,  čievra,  sáttu,  láirá  ja  muolda.  Meahcceguovlolágas  (62/1991) ii leat makkárge njuolggadus eananávdnasiid váldimis. Darvvatvári meahcceguovllus ii  leat leamaš eananávdnasiid váldindoaibma. 12.3.2  Ulbmilat ja doaibmabijut</p>
<p type="listitem">Meahciráđđehus sáhttá dárbbu mielde váldit iežas atnui dahje vuovdit eananávdnasiid unnánaš meahcceguovllu siste dáhpáhuvvi smávva huksema dárbbuide. Eananávdnasiid galgá váldit nu  lahka  geavahanbáikki  go  vejolaš  Meahciráđđehusa  čujuheami  mielde.  Doaibma  ii  oaččo  čuohcit boazodollui ja eará luondduealáhusaide iige áitatvuloš šaddo- ja eallišlájaide. Guovllu  meahcceguovloiešláhki  ii  maiddái  oaččo  gillát  doaimma  dihte.  Eananváldinsajiid  duovdda  galgá fas fuolalaččat ovddeštuvvot.</p>
<p><em type="bold">Ákkat: </em>1) Meahcceguovllu dárkilet ákkastallamat, main namuhuvvo, ahte meahcceguovlolága vuođul <span type="quote">”ii leat jurdda heajosmahttit dálá návddašanvuoigatvuođaid”</span>. 2) Meahcceguovlolága ulbmilin lea dorvvastit luondduealáhusaid ja ovddidit luonddu máŋgga-bealat geavaheami ja dan vejolašvuođaid. 3) Eananávdnasiid fievrrideapmi meahcceguovllu olggobealde meahcceguovllu sisa golahivččii mealgat eanet luondduriggodagaid, energiija ja ruđa go daid váldin dasttán huksenbáikki lahkosiin. 73 <em type="bold">12.4 Muoradaga geavaheapmi </em>12.4.1 Dálá dilli </p>
<p type="listitem">Darvvatvári meahcceguvlui gullet eanas jeakkit, lagešguovllut ja jalges duottar. Danin áidna vejolaš  muorrageavahanvuohki  guovllus  leat  boaldinmuorračuohppamat.  Meahciráđđehus  váldá  guovllus  soagi  Čiekŋalisjávrri  bartta  boaldinmuorrafuolahusa  dárbbuide.  Seammaládje  boazodoalu ja luondduealáhusaid doarjjabáikkiide váldojuvvo guovllus soahki boaldinmuorran muhtun  muddui.  Guovllus  eai  leat  leamaš  mearkkašahtti  lastamáhtoroasut,  mat  sáhtášedje  váikkuhit   boaldinmuorraváldinvejolašvuođaide. 12.4.2  Ulbmilat ja doaibmabijut</p>
<p type="listitem">Báikkálaš olbmuid boaldinmuorračuohppamat sáhttet joatkašuvvat dálá vuogi mielde. Boazo-doallit  eai  dárbbaš  boaldin-  ja  lávvomuorraváldinlobi  mávssoleamos  boazodoallobargguineaset  guovllus  johtalettiin.  Meahciráđđehus  čujuha  boaldinmuorraváldinbáikkiid  nu,  ahte   lagešvuovddit eai beasa nohkat. Maiddái Meahciráđđehus váldá boaldinmuora dáin guovlluin  barttaid várás. Boaldinmuora váldin lea gildojuvvon lageža vuovderáji davá- dahje bajábealde  dahjege guovlluin, mat leat badjel 550 mehtera mearradási bajábealde. (govva 7) 7513  Dutkan 13.1  Dálá dilli</p>
<p>Meahcceguovlolágas (62/1991) eai ásahuvvo meahcceguovlluide oahpahus- dahje dutkanulbmilat, jos dakkárin ii gehččojuvvo luonddu máŋggabealat geavaheapmi ja dan vejolašvuođaid ovddideapmi. Meahciráđđehus ii leat oahpahus- iige dutkanlágádus, ja nuba dáid doaimmaid lágideapmi gullá earáide. Meahciráđđehus galgá doarjut doaimmaidisguin ahte guovllus gávdno vuogas oahpahus- ja dutkandoaibma.</p>
<p>Darvvatvári meahcceguovlu lea boaittobealde, ja nuba dat ii báljo mearkkaš oahpahusa dáfus. Maiddái dutkama dáfus guovlu lea ožžon unnán fuopmášumi. Ovdamearkka dihte arkeologalaš gávdnosat guovllus leat hui unnán, dasgo suorggi dutkit eai leat olus johtalan guovllus. Dássážii dahkkojuvvon dutkandoaibma lea ovdanbukton guovllu luonddu ja geavaheami vuođđočielggadusas (Kajala 2002f). <em type="bold">13.2 Ulbmilat </em></p>
<p>Meahcceguovlolága ollašuvvama ovddidan dihte lea ulbmilin doarjut oahpahan- ja dutkandoaimma. Darvvatvári meahcceguovlu heive bures vaikkoba meahcceoahpisteaddjiskuvlemii. Earret eará dikšun- ja geavahanplána oktavuođas dahkkojuvvon guovllu luonddu ja geavaheami vuođđočielggadusat (Kajala 2002f) leat anolaš oahpahusmateriála. Sámiid ja eará báikkálaš olbmuid árbevirolaš dieđut galggašedje leat geavahusas dutkandieđuid lassin. <em type="bold">13.3 Doaibmabijut </em>1) Meahciráđđehus oassálastá dutkamušaide ja doarju dutkamušaid, main čielggaduvvojit guovl-lu elliid ja šattuid gávdnon, lassáneapmi ja vuogáiduvvan davvimáilmmi birasdilálašvuođaide sihke luonddudilli ja das dáhpáhuvvi nuppástusat. 2) Meahciráđđehus oassálastá dutkamušaide ja doarju dutkamušaid, main čielggaduvvo sámiid ja guovllu eará olbmuid árbevirolaš luonddudovdamuš. 3) Meahciráđđehus mieđiha dutkanlobiid ja daidda guoskevaš meahccejohtaluslobiid dušše hui bures ákkastallon meahcce- ja gieddebargguid várás. Buot luonddudillái váikkuheaddji dutkamušaid meahccebargguid ja materiála čoaggimii galgá leat čálalaš dutkanplána, mas bohtet ovdan ee. dutkama áigedávval ja ulbmilat, dutkančuozáhagat ja čoagginvuloš materiála ja árvvoštallan dutkama birasváikkuhusain. Ohccin galgá leat dutkanlágádus dahje ohcamii galgá laktojuvvot dutkansuorggi ovddasteaddji dutkanlágádusa dahje allaoahpahaga lágádusa cealkámuš fitnu dieđalaš ákkain. 4) Meahciráđđehus geahččala bargagoahtit eanet ovttas Meahccedutkanlágádusain suodje-vuovdeguovlluid ja alla guovlluid čuovvumis. </p>
<p><em type="bold">Ágga: </em>Meahccedutkanlágádusa lágasmearriduvvon doaimmaide gullá čuovvut suodjevuovdeguovllu ja alla guovlluid. Meahccedutkanlágádus árvalii cealkámušastis ahte dat háliidivččii bargagoahtit eanet Meahciráđđehusain. 76 </p>
<p><em type="bold">HÁLDDAHUS JA OLLAŠUHTTIMA BIRASVÁIKKUHUSAT 14 Geavahanvuoigatvuođaid láigoheapmi ja luohpadeapmi 14.1 Dálá dilli </em></p>
<p>Guovllus ii ássojuvvo birra jagi. Darvvatvári meahcceguovllu siste leat priváhtaeatnamat ja -čázit 22 dálus oktiibuot 300 ha, 43 bálsttá (govva 8). Meahcceguovllu siskkobeale priváhtadálut eai gula meahcceguvlui eaige Natura 2000 -suodjalanguovlofierpmádahkii. Eanas priváhtadáluide lea servituhttavuoigatvuohta dálá máđijaid mielde, ja oassi meahcceguovllu priváhtaeatnamiin leat huksejuvvon.</p>
<p>Luondduealáhuslága (45/2000) mieldásaš doarjjabáikkit meahcceguovllus lea 12, main gávcci leat Sálvvošjávrris, guokte Sáltejávrris, okta Silisluobbalis ja okta Čiekŋalisjávrris (tabealla 5, govva 8).</p>
<p>Darvvatvári meahcceguovllus leat boares guolástan-, meahcástan- ja lubmendoarjjabáikkit 12. Dáin viđa doarjjabáikái Meahciráđđehus lea dahkan geavahanvuoigatvuođasoahpamuša Eanodaga ovttasbargojoavkkus 1993:s sohppojuvvon prinsihpaid mielde (tabealla 5, govva 8). Dasa lassin Sálvvošjávrris lea láigosoahpamuš ovtta guolástandoarjjabáikái.</p>
<p>Rádjegozáhusas leat soahpamušat guovtti láigoguvlui gozihanbartta várás: Sálvvošjávrái ja Čiekŋalisjávrái (tabealla 5, govva 8).</p>
<p>Rádjegozáhusa boares barta Urdeváris sirdašuvai Bálgosiid ovttastussii 2002:s. Suopma fuolaha dán guovllus riikkaid gaskasaš boazoáiddis. Giehtaruohttasa bálgosis lea Darvvatjoga siste Ylimmäinen Kärppälommolis guođohanbáiki ja barta (tabealla 5, govva 8). Bálgosis lea maiddái Sálvvošjávrris boazodoallolága (848/1990) mieldásaš guođohanbáiki, gos lea ee. geassemearkun- ja rátkingárdi. Dasa lassin bálgosis lea Sarvivaara lulábealde, sullii golbma kilomehtera Gulddáma gilis davásguvlui, láigosoahpamuš sullii 7 hektára eananviidodahkii, mas lea 2003:s huksejuvvon rátkingárdi.</p>
<p>Meahcástansearvi Luova ry:s lea láigosoahpamuš gávcci ealgabivdinluovi ceggemis. Dáin golbma leat Darvvatvári meahcceguovllu nuorttageahčen Sálvvošjoga siste ja Luovveváris (govva 8). 7714.1.1 Geavahanvuoigatvuođaid luohpadeapmi meahcceguovlluin</p>
<p>Stáhtaeatnama ja geavahanvuoigatvuođaid luohpadeami birra lea mearriduvvon meahcceguovlolága (62/1991) 4. § 1. momeanttas. Das daddjojuvvo: ”Meahcceguvlui gullevaš stáhtaeatnama dahje dasa guoskevaš geavahanvuoigatvuođa ii oaččo luohpadit iige láigohit (addit láigui) stáhtaráđi lobi haga.” Nuppi momeanttas daddjojuvvojit spiehkastagat váldonjuolggadussii:</p>
<p>Lohpi ii goittot dárbbašuvvo geavahanvuoigatvuođa luohpadeapmái boazodoalu, guolástusa, meahccebivddu dahje čoaggima dárbbuide 7 §:s namuhuvvon dikšun- ja geavahanplána mielde iige guovllu luohpadeapmái dakkár fitnu várás, masa lea dárbu bealuštangárvvisvuođa dahje rádjegozihandoaimma dáfus. 79</p>
<p>Paragráfa goalmmát momeanttas daddjojuvvo, ahte <span type="quote">”eananbihtá dahje dasa guoskevaš geavahanvuoigatvuođa luohpadeapmái ja láigoheapmái heivehuvvo muđui, mii lágas 678/78 (láhka vuoigatvuođas luohpadit stáhta eananopmodaga ja sisaboađuid bukti vuoigatvuođaid) [973/2002] mearriduvvo”</span>.</p>
<p>Meahcceguovlolága (62/1991) dárkilet ákkastallamat čilgejit ain ášši. Luohpadangielddu ulbmilin lea dorvvastit meahcceguovllu seailuma meahcceguovlun, nu ahte hehttejuvvo priváhtahuksen – ovdamearkka dihte luopmoguovddážiid huksen. Njuolggadus ii leat goittot loahpalaš. Stáhtaráđđi sáhttá luohpadit geavahanvuoigatvuođa, jos plánejuvvon fidnu mearkkaša ollu oktasaš ávkki dihte. Ákkastallamiin daddjojuvvo maiddái, ahte njuolggadus ii guoskka čáhceguovlluid geavahanvuoigatvuođaide.</p>
<p>Eananbihtá geavahanvuoigatvuođa luohpadeapmi oaivvilda eatnama láigosoahpamuššii buohtastahtti, guhkimustá viđa (5) jagi soahpamuša. Jos vistti, man Meahciráđđehus oamasta meahcceguovllus, láigoha oanehis áigái lustageavaheami dárbbuide, de dat ii oaivvil meahcceguovlolága 4. §:a mieldásaš geavahanvuoigatvuođa luohpadeami. Geavahanvuoigatvuođa luohpadeapmi gáibida stobu láigoheami lassin maiddái eananvuođu láigoheami dahje geavahanvuoigatvuhtii buohtastahtti guhkitáigásaš láigosoahpamuša. Láigostobu dahje isidaston láigostobu láigoheapmi ovtta dahje guovtti vahkkui ii leat nappo meahcceguovlolága vuostásaš geavahanvuoigatvuođa luohpadeapmi – nugo ii maiddái guolástan-, meahcástan-, fitnodat- dahje mohtorgielkálobiid vuovdin. Dat gullet vuosttažettiin guovllu lustageavaheami stivrenvugiide.</p>
<p>Meahcceguovlolága fápmuiboahtin- ja sirdašuvvannjuolggadusain leat maiddái geavahanvuoigatvuođaide guoskevaš njuolggadusat. Dain daddjojuvvo:</p>
<p>Meahcceguovlluide dán lága fápmuiboađedettiin guoskevaš servituhttavuoigatvuođat ja daidda buohtastahtti geavahanvuoigatvuođat ja láigosoahpamušat báhcet ainge fápmui. Meahciráđđehus sáhttá joatkit soahpamuššii vuođđuduvvi vuoigatvuođaid gustonáiggi nannejuvvon dikšun- ja geavahanplána mielde. <em type="bold">14.2 Ulbmilat ja doaibmabijut </em>1) Meahciráđđehus joatká guovllus leahkki Rádjegozáhusa barttaid láigosoahpamušaid. Jos </p>
<p>Rádjegozáhus luohpada Meahciráđđehussii boahtteáiggis juoga bartta, de mearrida Meahciráđđehus bartta geavaheamis plánas árvaluvvon avádatjuogu váldočuoggáid mielde, go lea vuos gullan čanasjoavkkuid ja váldán vuhtii boazodoalu beroštumiid. Erenoamážit ráđđádallojuvvo Giehtaruohttasa bálgosa geavahandárbbus barttaide.</p>
<p><em type="bold">Ákkat: </em>Meahcceguovlolága (62/1991) 4. §:a mielde geavahanvuoigatvuođaid sáhttá mieđihit luondduealáhusbargiide doarjjabáikedárbbuid lassin maiddái bealuštanhálddahusa ja rádjegoziheami dárbbuide. Lustageavaheami stivren, ruossalasvuođaid hálddašeapmi ja boazodoalu dorvvasteapmi. 2) Meahciráđđehus joatká dálá luondduealáhusaiguin bargamii guoskevaš láigo- ja geavahan-vuoigatvuođasoahpamušaid dainna eavttuin, ahte doarjjabáiki geavahuvvo luondduealáhusaiguin bargamii. </p>
<p><em type="bold">Ágga: </em>Meahcceguovlolága 12. §:a fápmuiboahtin- ja sirdašuvvannjuolggadusat. 803) Boazodoalus dárbbašlaš ođđa visttit čohkkejuvvojit eanas Giehtaruohttasa bálgosa guođohan-báikkiide dálá visttiid dahje rusttegiid oktavuhtii. Giehtaruohttasa bálgosa guođohanbáikkiid saji sáhttá dárbbu mielde muhttit bálgosa árvalusa mielde. </p>
<p><em type="bold">Ágga: </em>Boazodoalu vejolašvuođaid dorvvasteapmi ja Giehtaruohttasa bálgosa almmolaš čoahkkima árvalus. 4) Meahciráđđehus sáhttá luohpadit boazodoalu ja luondduealáhusaid ruhtadanlága (45/2000) mielde sierra ovddu geavahanvuoigatvuođaid doarjjabáikki bidjama várás. Eaktun lea dat, ahte ohcci galgá deavdit boazodoalu ja luondduealáhusaid ruhtadanlága ákkaid. Jos dat lea vejolaš ja orru leamen vuogas, de doarjjabáikkiid galgá vuođđudit dálá visttiid dahje rusttegiid oktavuhtii. Geavahanvuoigatvuođaid luohpadeamis mearridettiin galgá váldit vuhtii daid njuolggadusaid, mat stivrejit meahcceguovllu geavaheami. Geavahanvuoigatvuođasoahpamušat dahkkojuvvojit nu, ahte dat leat doaisttážii fámus. Dán ovddu oažžu geavahit dušše luondduealáhuslága gáibidan ulbmiliidda. Boazodoalu ja luondduealáhusaid ruhtadanlága (62 §, 4 mom.) vuođul Meahciráđđehus sáhttá, dan maŋŋá go bargofápmo- ja ealáhusguovddáš lea addán cealkámuša, geassit juo mieđihuvvon sierra ovddu, jos dan ii sáhte šat ákkastallat luondduealáhusdárbbuiguin. Ássanvistti huksemii vuoigadahtti geavahanráddjehus oaivvilda eanemustá 32 njealjehasmehtera sturrosaš vistti. Meahciráđđehus bivdá meahccebivdui guoskevaš geavahanvuoigatvuođain cealkámuša Eanodaga fuođđodikšunovttastusas ja guolástussii guoskevaš geavahanvuoigatvuođain cealkámuša Eanodaga guolledoalloráđđádallangottis. Dasa lassin Meahciráđđehus bivdá buot ohcamušaid birra cealkámušaid Giehtaruohttasa bálgosis. Huksenbáikkiid galgá dárkkistit ovttas Museovirastoin. </p>
<p><em type="bold">Ágga: </em>Boazodolliid ja dakkár olbmuid, geat ožžot oaiveáššálaš áigáiboađuset luondduealáhusain, doarjjabáikedárbbuid leat sáhttán ja sáhttá ainge lágidit boazodállo- ja luondduealáhuslága mielde. Luondduealáhuslága mielde Meahciráđđehus lea geatnegahtton čujuhit luondduealáhusbargái doarjjabáikki stáhtaeatnamiin dainna eavttuin, ahte dan sáhttá ákkastallat luondduealáhusain bargama dáfus. Gánnáha fuomášit ahte meahcceguovloláhka ii geatnegahte Meahciráđđehusa luohpadit guvlui guoskevaš geavahanvuoigatvuođa. Dat dušše addá dasa vejolašvuođa – spiehkastahkan váldonjuolggadusas, mii gieldá luohpadeami. Ná Meahciráđđehus sáhttá muddet doarjjabáikkiid meari meahcceguovlolága ulbmiliid mielde. 5) Boares visttiide, main ii leat geavahanvuoigatvuođasoahpamuš, sáhttá dahkat eaiggáda ohca-ma vuođul geavahanvuoigatvuođasoahpamušaid, jos daid dálá dilli ja eaiggádat devdet čuovvovaš ákkaid: 1) visti lea huksejuvvon ovdal meahcceguovlolága fápmuiboahtima (17.1.1991) 2) visti lea oruhahtti 3) vistti eaiggát lea girjjiin báikegottis 4) eiggát geavaha vistti meahccebivddu, guolástusa dahje čoaggima doarjjabáikin 5) vistái háhkkojuvvo gieldda mieđihan huksenlohpi. </p>
<p>Geavahanvuoigatvuođasoahpamuš dahkkojuvvo álggos viđa jahkái, man maŋŋá soahpamušaid sáhttá dahkat ain logi jahkái hávil.</p>
<p>Daidda eaiggádiidda, geat ožžot geavahanvuoigatvuođasoahpamuša, sáhttá addit lobi divvut vistti, muhto ii viiddidit dan. Ovdal divvuma eaiggát galgá addit Meahciráđđehussii čielggadusa divvunplánas. 81</p>
<p>Geavahanvuoigatvuođasoahpamušas ii leat friddja sirdinvuoigatvuohta. Geavahanvuoigatvuođasoahpamuša sáhttá sirdit báikegoddelažžii, jos dát geavaha vistti ruovttudárboguolástusa, meahccebivddu dahje čoaggima doarjjabáikin. Árbin sirdin gáibida dan, ahte olmmoš lea báikegoddelaš ja vistti geavahanulbmil bissu ovddežin.</p>
<p>Ássamii dohkkemeahttumin gehččojuvvon visttit guđđojuvvojit mieskat. Jos gii nu divvugoahtá dákkár vistti, de Meahciráđđehus galgá bargagoahtit dan ovdii ahte visti jávkaduvvo meahcceguovllus. Seammaládje meannuduvvo buot ođđa visttiid hárrái, mat meahcceguvlui vejolaččat huksejuvvojit.</p>
<p>Daid ássamii dohkkemeahttun visttiid hárrái, maidda ii gávdno eaiggát dahje eaiggát ii háliit dahkat geavahanvuoigatvuođasoahpamuša, Meahciráđđehus álgá lágalaš doaimmaide vistti jávkadan dihte meahcceguovllus.</p>
<p>Jos vistti eaiggát ii ása báikegottis geavahanvuoigatvuođasoahpamuša ođasmahtedettiin, iige vistái gávdno báikegottis eará eaiggát, guhte deavddášii mearriduvvon ákkaid, de visti galgá gaikkoduvvot.</p>
<p><em type="bold">Ákkat: </em>Visttit leat leamaš ja leat ainge dehálaš doarjjabáikkit, go olbmot johtalit geainnuhis meahcceguovllus. Nuppe dáfus dárbbašmeahttun visttiid jávkadeapmi lasiha meahcceguovloiešlági. Dán meannudanvuogi birra lea sohppojuvvon Eanodaga gieldda ovttasbargojoavkkus 19.10.1993. Eanodaga ássiid bealehis gieđahallan: Bievrrašjávrri meahcceguovllu dikšun- ja geavahanplánas (Meahciráđđehus 2006) árvaluvvui váldojuvvot atnui seammalágan vierru. <em type="bold">14.3 Čuovvun </em></p>
<p>Meahciráđđehus čuovvu Darvvatvári meahcceguovllu geavahanvuoigatvuođaid láigoheami ja luohpadeami Davvi-Lappi luondduriggodatplánas (Sandström ee. 2000) ja Meahciráđđehusa biras- ja kvalitehtavuogádagas sohppojuvvon mihtidanvugiiguin, main meahcceguvlui heivejit ohcamušat ja daid gieđahallanáiggit ja Eanodaga ovttasbargojoavkku árvvoštallamat. 82 <em type="bold">15 Goziheapmi 15.1 Dálá dilli </em></p>
<p>Meahciráđđehus goziha luonddusuodjalanguovlluid geavaheami eiseváldin ja guovlluid hálddašeaddjin. Meahciráđđehusa gozihandoaimma oktiiheiveheamis ja lágideamis guovlluin vástidit meahccedárkkisteaddjit. Meahccedárkkisteaddji doaibmavuoigatvuođat vuođđuduvvet láhkii Meahciráđđehusa meahccegoziheamis (1157/2005). Dasa lassin meahccegoziheapmi gullá bolesa virgedoaimmaide ja Rádjegozáhusa virgedoaimmaide rádjegoziheami oktavuođas.</p>
<p>Meahccedárkkisteaddjit galget barggusteaset oktiiheivehit gozihanovttasbarggu ovttasbargoeiseválddiiguin ja Meahciráđđehusa iežas bargoveagain. Gozihanovttasbargoeiseválddit leat vuosttažettiin boles, Rádjegozáhus, tuollu, BE-guovddáš, [ealáhus-, johtalus- ja] birasguovddáš, guolástanguovllut, fuođđodikšunovttastusat ja fuođđodikšunbire. Ovttasbargoeiseválddiin soapmásiidda lea čállojuvvon Meahciráđđehusa gozihangoarta, mii addá sidjiide vuoigatvuođa dárkkistit doaimma lobálašvuođa stáhtaeatnamiin maiddái astoáiggis. Meahciráđđehusa bargit gozihit luonddu bargguset lassin iežaset doaibmasuorggi olis. Muhtumat sis leat oahpásmuvvan meahccegoziheapmái viidát. Juohkehaš lea geatnegahtton unnimustá almmuhit meahccedárkkisteaddjái dain rihkkumušain, maid áicá.</p>
<p>Goziheami ovttasdoaibma čađahuvvo iešalddes oktasaš plánema bokte, ovttasgozihemiin, gozihankampánnjaiguin ja dieđuid lonohallamiin. Ovttasdoaimma sáhttá beavttálmahttit nu, ahte resurssat ovttastahttojit ja čujuhuvvojit rivttes čuozáhagaide. Ovttasdoaimma bokte maiddái čalmmustahttojuvvo goziheapmi.</p>
<p type="listitem">Gozihemiin  sáhttá  maiddái  buorebut  ovddalgihtii  dustet  rihkkosiid  ja  lobihis  doaimmaid.  Goziheamis  lea  dehálaš  hehttet  ovddalgihtii  rihkkosiid  ja  lohperihkkumušaid.  Meahciráđđehusa  meahccegoziheamis Darvvatvári meahcceguovllus guovddážis leat čuovvovaš áššit:</p>
<p type="listitem">meahcástan-, guolástan-, meahccejohtalus- ja luonddusuodjalannjuolggadusaid goziheapmi</p>
<p type="listitem">stuorranávddiide čuohcci lágahisvuođaid goziheapmi</p>
<p type="listitem">geavahanvuoigatvuođa- ja láigosoahpamušaid čuovvun</p>
<p type="listitem">bázahus- ja birassuodjalanlágaid njuolggadusaid goziheapmi</p>
<p type="listitem">juohkeolbmovuoigatvuođaid rihkkumat</p>
<p type="listitem">luonddus johtaleddjiid láidesteapmi bistevaš ja birasdiđolaš luonddugeavaheapmái</p>
<p type="listitem">áitatvuloš  eallišlájaid  beasseguovllut  dárkkistuvvojit  guktii  jagis  ja  seammás  čuvvojuvvojit vejolaš heađuštusat.</p>
<p type="listitem">Lea hui stuorra hástalus gozihit dáid guovlluid golmmain (dilli 2008:s) meahccedárkkisteaddjiin,  iige dat lihkostuva, jos sii eai bargga beaktilit ovttas eará doaibmiiguin. Meahcceráđđehusa bissovaš  meahccedárkkisteaddjiid  meari  lasiheapmi  gáibidivččii  lásseruhtadeami.  Ovddemus  vuohki  guovlluid  goziheapmi  beavttálmahttimis  lea  dál  ovttasbarggu  lávgadeapmi  ja  dálá  resurssaid  dárkkes  čuozaheapmi.  Dán  áigge  Rádjegozáhus  bargá  ollu  ovttas  Meahciráđđehusa  bargiiguin,  geat dovdet bures báikkiid ja dovdet njuolggadusaid.  8315.2  Ulbmilat ja doaibmabijut</p>
<p type="listitem">Ovdalis máinnašuvvon goziheami deattuhusguovlluid goziheapmi galgá lágiduvvot jeavddalaš doaibman Darvvatvári guovllus.</p>
<p type="listitem">Darvvatvári  meahcceguovllu  gozihanresurssaid  geahččalit  lasihit  vuosttažettiin  eiseválddiid gozihanovttasbarggu  beavttálmahttima  bokte  ja  maiddái  nu,  ahte  Meahciráđđehusa  bargit  geahččalit eará barggu lassin leat beaktileappot mielde gozihanbarggus.</p>
<p type="listitem">Meahccedárkkisteaddji  vástida  goziheami  oktiiheiveheamis  ja  lágideamis  ovttasráđiid</p>
<p>Meahciráđđehusa bargiiguin ja gozihaneiseválddiiguin. <em type="bold">16 Resurssat ja áigedávval 16.1 Jahkásaš golut </em></p>
<p>Meahciráđđehusa Davvi-Lappi luonddudikšunguovlu vástida meahcceguovllus lustageavaheami bálvalanrusttegiid fuolaheamis ja bajásdoallamis, meahcceguovloluonddu suodjaleamis, stuorranávddiid ja áitatvuloš ealli- ja šaddošlájaid čuovvumis, fuođđonáliid čuovvumis, guollečáziid dikšumis, meahccegoziheamis ja oahpisteamis. Dát jahkásaš servodatlaš doaimmat dagahit goluid oktiibuot 17 000 euro/jahki. Dasa lassin golut čoggojit lohpeáššiid gieđahallamis ja plánen- ja hálddahusdoaimmain. Buot dát doaimmat leat goasttiduvvon vearroruđaiguin, ja daidda leat čujuhuvvon ruđat stáhtabušeahtas.</p>
<p>Lustageavaheami jahkásaš goluide gullet ávdinstobuid boaldinmuorra- ja bázahusfuolahus ja smávvalágan divvunbarggut. Namuhuvvon submi gokčá maiddái váldegottálaš mohtorgielkávuojáhagaid bajásdoallama, mii lea gullan jagi 2001 rájes Meahciráđđehusa servodatlaš lustabálvalandoaimmaide.</p>
<p>Luonddusuodjaleami goluide gullet áitatvuloš šlájaid čuovvumat ja beasselohkamat, mat addet barggu meahcceguovllus giđđat ja geassit 1,25 olmmošbargománotbaji jagis. <em type="bold">16.2 Investeremat </em></p>
<p>Plánas ovdanbukton investerenlundosaš goluide gullá Gulddámis Sálvvošjávrái manni geassevuojáhaga ordnen njealjejuvllatroviiguin ja -šalddiiguin. Vuojáhahkii galget luonddu gollama hehtten dihte sullii 800 mehtera nealjejuvllatrovit ja golbma šalddi njealjejuvllagiid atnui. Vuojáhaga ordnema ollesgolut leat sullii 55 000 euro nu. Jagi 2002 giđa ja geasi áigge Meahciráđđehus lea ordnen vuojáhaga nu ahte lea huksen guokte šalddi ja 120 mehtera roviid njealjejuvllagiid várás. Daid maŋit gesiid áigge njealljejuvllatvuojáhat lea ainge buorebut ordnejuvvon, ja 2008:s njealjejuvllatrovis lea vel báhcán ordnen ládje sullii 200 m. Ulbmilin lea jagi 2009 áigge gerget dán ordnenbarggu. 84 <em type="bold">17 Plána váikkuhusaid árvvoštallan 17.1 Birasváikkuhusaid árvvoštallan meahcceguovloplánemis </em></p>
<p>Meahcceguovlluid dikšun- ja geavahanplánaid dahkan ii gula daidda fitnuide, main ng. <em type="bold">YVA </em>-lága (Láhka birasváikkuhusaid árvvoštallanmeannudeamis 468/1994) vuođul galgá dahkat birasváikkuhusaid árvvoštallama. Lága 5. logus <span type="quote">”oppalaš čielggadangeatnegasvuođa birra”</span> daddjojuvvo goittot ná: </p>
<p>Birasváikkuhusat galget čielggaduvvot ja árvvoštallot doarvái bures, go eiseválddit válmmaštallet dakkár plánaid ja prográmmaid, mat sáhttet sakka čuohcit birrasii muhto maidda eai heivehuvvo 2 logu njuolggadusat árvvoštallanmeannudeami birra.</p>
<p>Ieš YVA-fitnu ektui meahcceguovloplánemis lea, dat earru ahte dikšun- ja geavahanplánain lea doarvái ovdanbuktit ovtta molssaeavttu – loahpalaš árvalusa. Dákko árvvoštallojit oppalaččat plána árvalusaid váikkuhusat, buktojuvvojit ovdan daid buorit ja heajos bealit ja ákkastallojuvvo manin dákkár árvalusaide lea bohttojuvvon birasministeriija rávvagiid (Birasministeriija 1998) mielde. Gánnáha fuomášit dan ahte go bargu álggahuvvui, de ledje moanat molssaeavttut. Dain plána árvalusat leat vehážiid válljašuvvan, hápmašuvvan ja dárkkálmuvvan Meahciráđđehusa ja meahcceguovllu geavaheddjiid ságastallamiin.</p>
<p>Oppalaš árvvoštallamis vulgojuvvo das, ahte <em type="bold">birasváikkuhusat bohciidit dábálaččat dušše plána árvalusain ja ávžžuhusain </em>– dahjege áššiin, maid plána rievdada ovddit dili ektui. Nuba jos meahcceguovllu juoga geavahanvuogi birra ii leat árvalus, de plánas eai leat dasa maiddái birasváikkuhusat. Ja jos guovllu geavaheapmi lea rievdamin plána ektui ja Meahciráđđehusas fuolakeahttá, de eai rievdama birasváikkuhusat árvvoštallojuvvo. </p>
<p>Plánas sáhttet <em type="bold">goittot leat birasváikkuhusat almmá árvalusaid hagage </em>. Plána sáhttá ovdamearkka dihte buktit ovdan meahcceguovllu birra ođđa ja mávssolaš dieđuid, mat váikkuhit almmolaš oainnuide ja stivrejit ná mearrideddjiid. Dahje ovdamearkka dihte jos plánas ii árvaluvvo ahte geavahuvvon geasiáigásaš meahccejohtalusvuojáhagaid rusttegat galget bajásdollojuvvot, de vuojáhat sáhttá govdut ja geahpedit guovllu luondduárvvuid ja meahcceguovloiešlági. </p>
<p>Plánat galggašedje dábálaččat guoskat konkrehtalaš fitnuide – dego ee. huksemii, roggamii, luondduriggodagaid ávkinatnimii. Meahcceguovlluid dikšuma ja geavaheami plánemis ii leat dábálaččat ná, muhto máŋgii dilli lea aivve nuppe gežiid. Dikšun- ja geavahanplánain vulgojuvvo nappo áibbas earálágan vuođu alde go lea vuohkin eanas ovttaskas ovddidanfitnuin. Dikšun- ja geavahanplánaiguin <em type="bold">geahččalit positiivvalaš birasváikkuhusaide </em>nu ahte ollašuhttojit meahcceguovlolága (62/1991) ulbmilat: guovllu meahcceguovloiešlági seailluheapmi, sámekultuvrra ja luondduealáhusaid dorvvasteapmi ja guovllu máŋggabealat geavaheami ja dan vejolašvuođaid ovddideapmi. </p>
<p>YVA-lága <span type="quote">”ulbmilin lea ovddidit birasbeliid vuhtiiváldima [ja] – – dasa lassin plánaid ja prográmmaid válmmaštallama oktavuođas ovddidit riikkavuložiid, servošiid ja eiseválddiid vejolašvuođaid leat mielde plánemis ja buoridit vejolašvuođaid heivehit oktii ulbmiliid ja oainnuid”</span> (Birasministeriija 1998). Meahciráđđehus lea ollašuhttán dán ulbmila dikšun- ja geavahanplána dagadettiin nu, ahte lea gullan báikkálaš olbmuid ja čanasjoavkkuid dieđuid, oainnuid ja sávaldagaid. Logus 1.3 <em type="bold">Plánenproseassa </em>muitaluvvo dárkileappot oassálastinproseassa birra. 85 <em type="bold">17.2 Plána birasváikkuhusat </em></p>
<p>Plána vuođđuduvvá bistevaš ovdáneami prinsihpaide nu, ahte geahččaluvvojit oktiiheivehuvvot ekonomalaš, sosiálalaš, kultuvrralaš ja ekologalaš ulbmilat. Čuovvovaččas guorahallojuvvo sierra, movt plána váikkuha dáidda áššiide. 17.2.1 Ekologalaš váikkuhusat</p>
<p>Darvvatvári meahcceguovllu luonddusuodjalandilli lea čielggadusaid vuođul jur dál buorre ja plánas vulgojuvvo das, ahte dát buorre dilli galggašii seailluhuvvot. Dikšun- ja geavahanplána bokte geahččalit heivehit oktii meahcceguovllu sierra geavahanhámiid ulbmiliid ja nuppe dáfus meahcceguovloláhkii (62/1991) gullevaš luonddusuodjalanulbmiliid nu, ahte luonddugeavaheapmi rievdadivččii meahcceguovloiešlági nu unnán go vejolaš. Erenoamážit luonddudilálašvuođa dorvvastan ja ovddidan dihte árvaluvvon doaimmat leat govviduvvon dárkileappot logus 5 <em type="bold">Luonddusuodjaleapmi ja -dikšun. </em></p>
<p>Árvaluvvon avádatjuogu ja dan mieldásaš stivrema bokte seailluhuvvo eanas oassi meahcceguovllus nu luonddudilis go vejolaš ja dorvvastuvvojit áitatvuloš šlájaid gávdnonbáikkit ja bessen. Meahciráđđehus čuovvu dađistaga hárvenaš ja áitatvuloš šlájaid gávdnoma ja lassáneami guovllus (gč. lohku 5).</p>
<p>Meahcceguovllu luonddudilálašvuođa seailluhan dihte plánas árvaluvvo ahte geasiáigásaš meahccejohtaluslobiid čavges mieđihanvuohki galgá jotkojuvvot. Olgobáikegoddelaččaide geasiáigásaš meahccejohtaluslobiid eai dábálaččat mieđit – spiehkastahkan leat ovdamearkka dihte dutkanfitnut. Boazodolliid geasiáigásaš meahccejohtalussii ii guskojuvvo, dasgo sis lea dasa lágasmearriduvvon vuoigatvuohta.</p>
<p>Čuovvun ja goziheapmi lea dehálaš oassi plána ulbmiliid positiivvalaš ekologalaš váikkuhusaid ollašuvvamis. Beaktilis čuovvuma bokte sáhttá reageret áiggi bále guovllu ekologalaš dilis dáhpáhuvvi ii-sávahahtti nuppástusaide. Ovdamearkka dihte geasiáigásaš meahccejohtalusvuojáhagaid gollan čuvvojuvvo ja dárbbu mielde ráhkaduvvojit meahccái rovit njealjejuvllagiid várás.</p>
<p>Plána oktan dasa gullevaš guovllu vuođđočielggadusain sáhttá lasihit olbmuid beroštumi guvlui. Oahpistemiin ja áššáigullevaš rusttegiiguin sáhttá goittot geahpedit meahcis johtaleddjiid birasváikkuhusaid, vaikko sin lohku lassánivččiige. Bázahus- ja boaldinmuorrafuolahusa bokte geahpeduvvojit lustageavaheami vejolaš heajos váikkuhusat guovllu luonddudilálašvuhtii.</p>
<p>Vieris guollešlájat ja meahcceguvlui heivemeahttun guollenáliid ii plána árvalusaid mielde galgga gilvit dahje sirdit guovllu čáziide. Čáziide, maidda eai leat gilvojuvvon guolit, eai gilvojuvvo dás duohkoge guolit. Plána árvalusat dorjot eamiguollenáliid ealáskahttima dan maŋŋá, go dáid maŋimuš logijagiid áigge leat gilvojuvvon boastto vuogi mielde čuovžžat.</p>
<p>Guohtoneatnamiid dilli meahcceguovllus lea vuosttažettiin boazodoalu siskkáldas lágideami duohken. Dasa váikkuhit boazologut, guohtoneatnamiid molssodeapmi ja beaivválaš guođohanbarggu ollašuhttin. Eará eanangeavahanhámit eai báljo váikkut guovllu guohtoneatnamiid dillái. Plánas ii váldojuvvo bealli alimus bistevaš boazolohkui, dasgo dat ii gula Meahciráđđehusa bargguide. 86</p>
<p>Rievssatgárdun ja lubmen eai čuoze olus ekologalaččat Darvvatvári meahcceguvlui – earret lubmemii guoskevaš geasiáigásaš meahccejohtalusa, masa plánas biddjojuvvojit čielga rájit.</p>
<p><em type="italic">Plána váikkuhusat daidda luondotiippaide ja šlájaide, maid vuođul guovlu lea váldojuvvon Natura 2000 -suodjalanguovlofierpmádahkii </em></p>
<p>Darvvatvári meahcceguovlu gullá Natura 2000 -suodjalanguovlofierpmádaga alpiinnalaš avádahkii, masa EU-kommišuvdna dan dohkkehii <em type="bold">Darvvatvárri </em>-nammasaš guovlun (FI 1300118) luondodirektiivva (92/43/ETY) vuođul 22.12.2003. Darvvatvári meahcceguovlu lea váldojuvvon Natura 2000 -fierpmádahkii <em type="bold">SCI </em>-guovlun dan sisdoallan, luondodirektiivva čuvvosiid I ja II meroštallan suodjalanvuloš luondotiippaid ja šlájaid vuođul. Luondotiippat ja šlájat, maid vuođul guovlu lea váldojuvvon Natura 2000 -fierpmádahkii, leat govviduvvon dán plána logus 5. </p>
<p>Darvvatvári gullan Natura 2000 -fierpmádahkii mearkkaša dan, ahte luonddusuodjalanlága (1096/1996) 65. ja 66. §:s mearriduvvon vuoigatvuođaváikkuhusat leat boahtán guovlluin čuovvunládje. Nuba jos dihto fidnu dahje plána juogo okto dahje ovttas eará fitnuiguin dahje plánaigun sáhttá mealgat heajosmahttit Natura-guovllu luondduárvvuid, maid vuođul guovlu lea laktojuvvon Natura 2000 -suodjalanguovlofierpmádahkii, de fitnu ollašuhtti galgá árvvoštallat váikkuhusaid (LsL 65 §). Eiseváldi ii oaččo mieđihit lobi iige dohkkehit plána, jos váikkuhusaid árvvoštallan- ja cealkámušmeannudeapmi čájehit ahte fidnu dahje plána heajosmahttá sakka Natura-guovllu luondduárvvuid, maid vuođul guovlu lea laktojuvvon Natura 2000 -suodjalanguovlofierpmádahkii (LsL 66 §). Ovdalis namuhuvvon, luonddusuodjalanlágas oaivvilduvvon mearkkašahtti heajosmahttima rádji ja dan heiveheapmi namalassii daidda luondduárvvuide, mat leat leamaš guovllu laktima vuođđun Natura 2000 -fierpmádahkii, addá dábálaččat vejolašvuođa geavahit guovllu dábálaš ulbmiliidda, jos ovdamearkka dihte luonddusuodjalanláhkii vuođđuduvvi ollašuhttimis ovttaskas dáhpáhusain ii nuppeládje daddjojuvvo.</p>
<p>Darvvatvári meahcceguovlu lea ollašuhtton meahcceguovlolága (62/1991) vuođul. Meahcceguovlolágas leat meroštallon ulbmilat, mat stivrejit guovllu geavaheami, iige Natura-mearrádus iešalddes movtge rievdat dán ášši. Dát lea gávnnahuvvon maiddái stáhtaráđi mearrádusas (Vn 20.8.1998) ovdamearkka dihte guolástusa, meahccebivddu ja eará luondduealáhusaid hárrái.</p>
<p>Guovllu dálá geavaheapmi ii čuoze daidda luondotiippaide ja šlájaide, maid vuođul guovlu lea laktojuvvon Suoma Natura 2000 -suodjalanguovlofierpmádahkii. Dasa lassin plána dorvvasta Natura-fierpmádaga luondotiippaid ja šlájaid seailuma boahtteáiggisge – earret eará meahccejohtalusa stivrema, áššáigullevaš oahpistan- ja bálvalanrusttegiid, guovllu luonddudili čuovvuma ja goziheami bokte.</p>
<p>Čoahkkáigeassun sáhttá dadjat, ahte plána ovddida Darvvatvári meahcceguovllu ja seammás seammanammasaš Natura-guovllu luondduárvvuid seailuma. Plána lea ná dehálaš oassi Natura 2000 -fierpmádaga ollašuvvamis. 17.2.2 Sosiálalaš ja kultuvrralaš váikkuhusat</p>
<p>Buot birasváikkuhusain lea sosiálalaš dimenšuvdna. Lundui ja huksejuvvon birrasii guoskevaš váikkuhusat bohtet dávjá ovdan eahpenjuolgga sosiálalaš váikkuhusaid bokte. Sosiálalaš váikkuhusat árvvoštallojit, vai sáhtášii čielggadit ja ovddalgihtii ráhkkanit guovllu olbmuid eallinkvalitehtii ja guovllu ovdáneapmái váikkuheaddji nuppástusaide, árvvoštallat ja einnostit servoša ja guovllu návccaid vuogáiduvvat dilálašvuođaid nuppástuvvamii, árvvoštallat nuppástusaid mearkkašumi sierra oassebeliid dáfus, váldit vuhtii ja soabahallat fitnu dagahan ruossalasvuođaid 87ja plánet, movt heajos beliid sáhttá áiggi bále geahpedit. Sosiálalaš váikkuhusaid guorahaladettiin lea dehálaš čielggadit maiddái dan, geaidda váikkuhusat gusket. (Birasministeriija 1998)</p>
<p>Darvvatvári meahcceguovlu lea čielgasit báikkálaš olbmuid meahcceguovlu, gosa lea viehka unnán luondduturisma. Ná plánas boahtá bures ovdan dárbu dorvvastit báikkálaš olbmuid vejolašvuođaid bargat boazodoaluin ja eará luondduealáhusaiguin ja sámekultuvrra dorvvasteapmi. Plána ii gáržžit dálážis báikkálaš olbmuid vejolašvuođaid bargat ealáhusaiguin. Báikkálaš olbmuid ruovttudárbomeahcástus, -guolástus ja -čoaggin sihke boaldinmuora váldin oažžu joatkašuvvat dego ovdal plánage.</p>
<p><em type="italic">Luondduealáhusaid dorvvasteami vuolggasajit </em></p>
<p>Suoma vuođđolágas (731/1999) dorvvastuvvo buot suopmelaččaide ealáhusfriddjavuohta, mas mearriduvvo dárkileappot lágas (122/1919) (Láhka vuoigatvuođas bargat ealáhusain) ja eanageavahanlágain (ee. Meahciráđđehusláhka 1378/2004 ja -ásahus, meahccejohtalus- 1710/1995, boazodoallo- 848/1990, meahcástan- 615/1993 ja guolástanláhka 286/1982). Meahcceguovlolága (62/1991) oppalaš ákkastallamiin daddjojuvvo: <span type="quote">”Meahcceguovlluin ii leat jurdda gáržžidt dálá návddašanvuoigatvuođaid”</span> (HE 42/1990). Meahciráđđehus galgá ná meahcceguovloplánemis váldit vuhtii buot báikkálaš olbmuid lágasmearriduvvon vuoigatvuođaid bargat boazodoaluin ja eará luondduealáhusaiguin.</p>
<p>Darvvatvári meahcceguovlu lea sámiid ruovttuguovllus. Plána addá sámiide vuođđolágas dorvvastuvvon vuoigatvuođa bajásdoallat ja ovddidit iežaset giela ja kultuvrra maiddái meahcceguovllus.</p>
<p><em type="italic">Váikkuhusat boazodollui </em></p>
<p>Boazodoalu beaivválaš lágideapmi gullá boazodoallolága (848/1990) mielde Giehtaruohttasa bálgosii dán hálddahuslaš guovllus. Meahciráđđehus ii ná stivre – iige dat sáhte stivret, gii oažžu bargat boazodoaluin meahcceguovllus. Meahciráđđehus soahpá beaivválaš áššiid ollašuhttimis – ee. boazodoallodoarjjabáikkiid vuođđudeamis ja bidjamis plána árvalusaid mielde – álo bálgosiin, ii ovttaskas olbmuiguin. Giehtaruohttasa bálgosa váldoprinsihpa mielde plánas árvaluvvo, ahte rusttegat ja barttat galget vuosttažettiin čohkkejuvvot dálá visttiid ja rusttegiid oktavuhtii. Plána dahká vejolažžan boazoáiddiid ja merkejuvvon mohtorgielkávuojáhaga linnjádemiid dárkkisteami meahcis, jos bálggus guottiha fitnu. Iežas hálddaseapmái sirdašuvvi barttaid geavaheamis Meahciráđđehus ráđđádallá bálgosiin. Luondduealáhusdoarjjabáikkiid hárrái Meahciráđđehus gullá álo bálgosa ja dárbbu mielde Eanodaga gieldda guolledoalloráđđádallangotti ja fuođđodikšunovttastusa.</p>
<p>Boazodoalu perspektiiva lea plánas váldojuvvon vuhtii čađahanprinsihpa mielde – nuppiiguin sániiguin plánas eai leat dakkár árvalusat, mat čuozášedje vejolašvuođaide bargat boazodoaluin. Boazodoalu vejolašvuođaid eai goittot geahččal plána bokte buoridit nu, ahte dát buorideamit gáržžidivčče sakka meahcceguovllu eará vuogáiduvvan ja lágasmearriduvvon geavahanhámiid. Plána dorvvasta boazodoaluin barganvejolašvuođaid goittot dálá dásis. Boaittobealeavádat gokčá badjel 90 % meahcceguovllu viidodagas. Maiddái dat loahppa vuollel 10 %, lustageavahanavádat, lea eanas oasi jagis boazodoalu anus. Lustageavahanavádagas johtaleapmi ii plána mielde oaččo báljo heađuštit bohccuid iige guovllu eará elliid. Safára- ja prográmmabálvalusfitnodagat, mat rihkkot njuolggadusaid, masset lobiset ja/dahje daidda ii mieđihuvvo lohpi maŋit áigodahkii. Go mohtorfievrruiguin johtaleapmi stivrejuvvo juo geavahuvvon vuojáhagaide, dollojuvvo čavges lohpepolitihkka ja beaktilis gozihanvuogádat ja čohkkejuvvo lustageavaheami infrastruktuvra 88(johtolagat, rusttegat ja áššáigullevaš oahpisteapmi), de ná stivrejuvvojit eatnasat lustageavaheddjiin boazodollui dehálaš guovlluid olggobeallai.</p>
<p>Plánas árvaluvvon avádatjuoguin – oktan beaktilis gozihemiin – dorvvastuvvojit vejolašvuođat bargat boazodoaluin, ja ná sámekultuvrra vuođđu seailu guhkesáiggeulbmiliin: viiddis guovlluide ii huksejuvvo mihkkege, ja meahccejohtaluslobit vuojáhagaid olggobeallai mieđihuvvojit dušše dihto mađi. Oppa meahcceguovlu bissu boazodoalloguovlun boahtteáiggisge, ja eanas oasi jagis doppe leat hui unnán eará geavaheaddjit. Earret giđa mohtorgielkásesoŋŋa guovllu atnet hui unnán lustageavaheapmái, ja lustageavaheapmige dáhpáhuvvá eanas Meahciráđđehusa váldegottálaš mohtorgielkávuojáhagaid mielde.</p>
<p>Gávppálaš turismadoaibma lea plánas gáržžiduvvon sakka ja dasa galgá leat lohpi. Fitnodagain, mat eai čuovo addojuvvon rávvagiid, sáhttá geassit lobi gaskan turismaáigodaga, iige lobi dárbbaš mieđihit ollege čuovvovaš áigodahkii. Eanodaga ássiin lea lágasmearriduvvon vuoigatvuohta mohtorgielkkástallat iežaset ruovttugieldda siste. Iešráđálaš beanavuodjimii Meahciráđđehus ii dán áigge sáhte seahkanit muđui go barttaid geavaheamis, dasgo iešráđálaš beanavuodjin lohkkojuvvo juohkeolbmovuoigatvuođaide. Seammá guoská maiddái meahccesihkkelastimii ja meahcis riidemii. Dáid johtinvugiid geahččalit goittotge oahpisteami ja čuvgema bokte stivret dálá johtolagaide ja vuojáhagaide. Dán ášši birra lea plánas ávžžuhus.</p>
<p>Maiddái beatnagiiguin bivdin sáhttá čuohcit boazodollui. Olgobáikegoddelaččaide oaivvilduvvon beanabivdinguovlluid ii galggaše dábálaččat vuođđudit meahcceguvlui, ja meahcceguovlluid geavaheami birra Meahciráđđehus ráđđádallá bálgosiin. Go doibmojuvvo ná, de sáhttá hálddašit daid heajos váikkuhusaid, maid beatnagat sáhttet dagahit boazodollui ja guovllu eará geavaheddjiide.</p>
<p>Meahciráđđehusa ávdinstobut leat vuosttažettiin oaivvilduvvon iešráđálaš vánddardeddjiide, muhto plána árvalusaid mielde boazodoallit ja eará báikegoddelaččat sáhttet guovllus johtalettiin maiddái geavahit dáid stobuid.</p>
<p>Meahciráđđehus čuovvu dađistaga boraspirenáliid ovdáneami ja dieđiha ássojuvvon goaskinreviirrain ja girdinmáhtolaš čivggain birasministeriijai. Eará boraspiriid dieđiheamis vástida Fuođđo- ja guolledoalu dutkanlágádus. Goaskima dagahan vahágiid boazodollui máksá birasministeriija ja eananstuorranávddiid vahágiid fas eana- ja meahccedoalloministeriija.</p>
<p><em type="italic">Váikkuhusat eará luondduealáhusaide </em></p>
<p>Plána dorvvasta luondduealáhusaiguin bargama unnimustá seamma dásis go lei dilli meahcceguovlolága (62/1991) fápmui boađedettiin, ee. nu ahte dat stivre eanangeavaheami ja meahccejohtalusa. Meahciráđđehus ii hukse visttiid ođđa báikkiide iige ráhkat ođđa geasse- dahje dálvejohtolagaid. Nuba guovlu seailu geainnuheapmen. Guovllus johtaleapmi stivrejuvvo nu, ahte olgobáikegoddelaččat sáhttet almmá báikegoddelaš oahpisteaddji haga mohtorgielkkástallat dušše mohtorgielkávuojáhagaid mielde. Geasi áigge dábálaččat dušše báikegoddelaččat sáhttet johtalit mohtorfievrruiguin, ja singe johtin lea sakka gáržžiduvvon. Plánas lea várrejuvvon luondduealáhusbargiide vejolašvuohta oažžut doarjjabáikki meahcceguovllus. Dasa lassin plána addá báikkálaš olbmuide vejolašvuođa váldit boaldinmuora ja ná dorvvasta bealistis luondduealáhusaiguin bargama. 89</p>
<p><em type="italic">Váikkuhusat lustageavaheapmái </em></p>
<p>Dálá bálvalanrusttegiid bajásdoallan ja fuolaheapmi ja luonddudilálaš lustageavahanbirrasa dorvvasteapmi dorjot bealisteaset turismii vuođđuduvvi ealáhusdoaimma guovllus. Plána váikkuhusat luonddu máŋggabealat geavaheami ovddidanulbmilii leat gieđahallon dárkileappot logus <em type="bold">Ekonomalaš váikkuhusat </em>, amas dárbbašit dáid seamma áššiid geardduhit. Turisma ja das boahtti áigáiboahtu mearkkaša dieđusge ollu maiddái sosiálalaččat ja kultuvrralaččat erenoamážit bargodilálašvuođaid fállama bokte. </p>
<p><em type="italic">Váikkuhusat sámekultuvrii </em></p>
<p>Alimus hálddahusrievtti mearrádusa mielde dákkár áššis galgá ráđđádallat. Nuba sámedikki, birasministeriija ja Meahciráđđehusa ráđđádallamiin sihke sámedikki ja birasministeriija ráđđádallamiin 2.10.2003 lea bohttojuvvon dán logu hárrái dan oaivilii, ahte sámediggi lea kulturiešstivrenlága (974/1995) ollašuhtti orgánan rivttes oassebealli árvvoštallat meahcceguovlluid dikšun- ja geavahanplánaid sosiálalaš, kultuvrralaš ja ekonomalaš váikkuhusaid sámiide. Sámedikki árvvoštallanossodat leat plána čuovusin (Čuovus 1). 17.2.3 Ekonomalaš váikkuhusat</p>
<p>Suoma meahcceguovlluin lea álbmotekonomalaš imagomearkkašupmi. Riikkaidgaskasaš suodjalangeatnegasvuođaid ollašuhttimis meahcceguovllut mearkkašit ollu daid viidodaga dihte. Plána ekonomalaš váikkuhusaid guorahallamis vulgojuvvo goittot guovlluekonomalaš vuođu alde. Oppa riikka ekonomiijai plána ii olus mearkkaš, dasgo oppa riikka dáfus dehálaš čovdosat (ee. ruvkedoaimma stivren) leat juo váldojuvvon mielde meahcceguovloláhkii (62/1991).</p>
<p>Plána vuođđuduvvá bistevaš ovdáneami prinsihpaide nu, ahte geahččala oktiiheivehit ekonomalaš, sosiálalaš, kultuvrralaš ja lundui guoskevaš árvvuid. Dat, movt dát oktiiheiveheapmi lea dahkkojuvvon, váikkuha plána ekonomalaš váikkuhusaide. Ekonomalaš bistevašvuhtii vikkadettiin čoavddusin árvaluvvo luondduturismma rusttegiid ja oahpistanbálvalusaid bajásdoallan, birrasa seasti ja báikkálašekonomiija doarju oahpistandoaimma ovddideapmi ja luondduealáhusaiguin bargama vejolašvuođaid dorvvasteapmi.</p>
<p>Nugo sosiálalaš ja kultuvrralaš váikkuhusaid árvvoštallama oktavuođas daddjojuvvui, de plánas eai gáržžiduvvo dálážis báikkálaš olbmuid vejolašvuođat bargat ealáhusaideasetguin. Danin plánas eai leat ekonomalaš váikkuhusat guovllu ealáhusaide, muhto jos ealáhusaid gánnáheapmi rievdá, de dat dáhpáhuvvá juoga eará siva dihte.</p>
<p>Guovllu geasuhusa seailluheamis bálvalanrusttegiid ja luonddudilálašvuođa bajásdoallama bokte ávkašuvvet ruđalaččat eahpenjuolgga guovllu turistafitnodagat (omd. fanas- ja girdinsáhtosteamit, gávppit, idjadanfálaldagat, oahpistandoaibma). Dasa lassin dat, ahte turistafitnodagaide várrejuvvo vejolašvuohta gaskaboddosaš doarjjabáikkiide guovllus, dorvvasta guovllus turismii vuođđuduvvi ealáhusdoaimma.</p>
<p>Meahciráđđehusa bokte plánenguovllu lustageavahan- ja luonddusuodjalandoaimmat addet barggu Eanodaga gielddas njuolgga sullii 3 olmmošbargománotbaji ovddas jahkásaččat. 90</p>
<p>Nuppástusat láhkamearrádusain (ee. meahccejohtalusláhka 1710/1995, boazodállo- ja luondduealáhusláhka 45/2000, meahcástanláhka 615/1993, guolástanláhka 286/1982), sosiálapolitihkas, márkaniin ja goziheamis váikkuhit mealgat sierra ealáhusaid gánnáheapmái ja dakko bokte maiddái meahcceguovlluid geavaheapmái. Muhto go dáidda áššiide ii plána bokte sáhte váikkuhit, de lea gehččojuvvon ahte ii gánnát dárkilit dahje viidát guorahallagoahtit ekonomalaš váikkuhusaid. Meahciráđđehussii guoskevaš njuolggo servodatlaš gollováikkuhusat leat ovdanbukton plána logus 16 <em type="bold">Resurssat ja áigedávval </em>. </p>
<p><em type="italic">Váikkuhusat boazodollui </em></p>
<p>Plána ii heajosmahte boazodoalu vejolašvuođaid dálážis. Darvvatvári meahcceguovlu gokčá sullii 14 % Giehtaruohttasa bálgosa viidodagas. Nuba guovllus orodit árvvu mielde goittot oasi jagis sullii 2 000 lohkobohcco. Njuovvanbohccuid lohku bálgosis lea dáid jagiid leamaš sullii 600– 1 000, mii vástida biergoárvvu dáfus sullii 76 320 euros šiega 127 200 euroi. Plánas deattuhuvvo boazodoalu mearkkašupmi Giehtaruohttasa bálgosa boazodolliide, geat ožžot mearkkašahtti oasi iežaset bearraša áigáiboađus luondduealáhusain. Boazodoallu lea meahcceguovllus dán áigge áidna árbevirolaš luondduealáhus, mas olmmoš sáhttá oažžut váldoasi áigáiboađustis.</p>
<p>Fuollameahttun mohtorgielkkástallan erenoamážit loahppagiđas sáhttá muhtun muddui čuohcit boazodollui nu, ahte biđge ealuid ja ruohtaha čoavjjehiid. Dát fas dagaha liigegoluid boazodollui.</p>
<p>Rusttegat ja merkejuvvon johtolagat ja plána mieldásaš čavges lohpepolitihkka gáržžida lustageavaheddjiid johtaleami stuorra oasis meahcceguovllu ja erenoamážit boazodollui mávssolaš guohtonguovlluin, mii doarju boazodoalu. Boazodoallit sáhttet geavahit guovllus johtalettiin Meahciráđđehusa ávdinstobuid erenoamážit jaskes áigodaga áigge (golggotmánus njukčamánnui). Maiddái dát vuohki lea dihto eavttuiguin – erenoamážit moanaid jándoriid guhkkosaš geavaheami hárrái – nannejuvvon plánas. Plána árvalusaid ja ávžžuhusaid ollašuhttin dorvvasta vejolašvuođaid bargat boazodoaluin maiddái boahtteáiggis.</p>
<p><em type="italic">Váikkuhusat lustageavaheapmái </em></p>
<p>Báikkálaš olbmot ožžot oasi áigáiboađusteaset luondduturismmas ja gávppálaš prográmmabálvalusain. Eanas oassi Eanodaga turismaboađuin bohtet goittot eará sajis go Darvvatvári meahcceguovllus. Smávvalágan, stivrejuvvon gávppálaš luondduturisma heive meahcceguovlolága (62/1991) ulbmiliid mielde Darvvatvári meahcceguvlui. Plána árvalusaid mielde dahkkojuvvon avádatjuohku ja dan mieldásaš infrastruktuvra- ja lohpepolitihkka dorvvasta árbevirolaš ealáhusaid ja báikegoddelaččaid vuoigatvuođaid, mii fas lea váikkuheamen dasa ahte meahcceguovllu lahkosiid giliin ássojuvvo dás duohkoge.</p>
<p>Plánas láhččojuvvojit čielga doaibmanjuolggadusat gávppálaš luondduturismii, mas geavahuvvojit mohtorfievrrut. Dát doarju ealáhusa ovdáneami, barggolašvuođavejolašvuođaid, ja ná maiddái boazodoallit ja eará luondduealáhusbargit dohkkehit buorebut gávppálaš luondduturismma. Dalle buot beliid oktasaš ávkin lea doallat meahcceguovllu nu luonddudilis go vejolaš.</p>
<p>Meahcceguovllu lustageavaheami ekonomalaš váikkuhusat oidnojit vuosttažettiin turismasisaboađuin ja bargosajiin, oahpisteddjiid bálkkáin, prográmmabálvalus-, lohpe-, idjadan- ja vuovdinboađuin Meahciráđđehussii, báikkálaš fitnodagaide ja sáhtosteddjiide ja vearroboađuin ja seastimiin Eanodaga gildii. 91</p>
<p>Rádjegozáhusas Meahciráđđehusa hálddašeapmái vejolaččat sirdašuvvi barttaid geavahanulbmila rievdadeapmi ovdanbukton avádatjuogu vuođul doarju maiddái vejolašvuođaid bargat stivrejuvvon, smávvalágan luondduturismmain guovllus nu, ahte boazodoalu beroštumit váldojuvvojit vuhtii. Dáid plána árvalusaid ollašuvvan mearkkaša lasseáigáiboahtovejolašvuođaid luondduealáhusbargiide ja eará báikegoddelaččaide ee. oahpisteaddjin. Alladássásaš smávva joavkkuid dievasbálvalusa mátkepakeahtat heivejit bures Darvvatvári meahcceguvlui, dorvvastit sámekultuvrra seailuma, čuvvot bistevaš ovdáneami prinsihpa ja leat ávkin guovlluekonomiijai erenoamážit danin ahte addet máŋgasii barggu. <em type="bold">17.3 Čoahkkáigeassu ja jurddabohtosat </em></p>
<p>Meahciráđđehus čuovvu plánemis buot dálá lágaid ja ásahusaid ja geahččala leat árvalusain vuoiggalaš. Meahcceguovloplánema vuođđun lea meahcceguovloláhka (62/1991) ja das daddjojuvvon meahcceguovlomeroštallan. Meahciráđđehus dovddasta sámiid vuođđovuoigatvuođalaš rivttiid bargat iežaset kultuvrii gullevaš ealáhusaiguin ruovttuguovllusteaset. Darvvatvári meahcceguovllus deattuhuvvo boazodoalu, luondduealáhusaid ja sámekultuvrra dorvvasteapmi. Darvvatvári meahcceguovlu mearkkaša ollu erenoamážit lahkosiid giliid áigáibohtui, kultuvrii ja virkkosmuvvandoibmii.</p>
<p>Darvvatvári meahcceguovllu dikšun- ja geavahanplána ii olus rievdat guovlluid geavaheami iige luonddusuodjalandili dahje meahcceguovloiešlági. Plána deattuhage sierralágan áitagiid dustema ja daidda ráhkkaneami, vai meahcceguovlolága váldoulbmilat dahjege ohcaluvvon birasváikkuhusat ollašuvvet maiddái guhkesáiggeulbmiliin. Plána geahččala seailluhit dálá ealáhusaid, dorvvastit daid vejolašvuođaid ja láhčit vejolašvuođaid ođđa bistevaš luondduturismii. Avádatjuohku lea mávssoleamos gaskaoapmi lustageavaheami ja luondduturismma lágideamis nu, ahte meahcceguovlu seailu meahcceguovlun maiddái boahtteáiggis. Plána ii rievdat olus Eanodaga kultuvrralaš, sosiálalaš ja dearvvašvuođalaš dili jagi 1991 dili ektui, go meahcceguololáhka bođii fápmui. Ná plána árvalusat ovddidit eanageavahan- ja huksenlága (132/1999) ulbmiliid ja ovddidit stáhtaráđi mearrádusa mielde maiddái dán láhkii vuođđuduvvi váldegottálaš guovlluidgeavahanulbmiliid ollašuvvama.</p>
<p>Luonddusuodjaleami dáfus plána addin vejolašvuođat ovddidit Darvvatvári meahcceguovllu ja seammanammasaš Natura-guovllu luondduárvvuid seailuma.</p>
<p>Dikšun- ja geavahanplánas mearriduvvojit guovllu dikšumii ja geavaheapmái ulbmilat, prinsihpat ja ráddjehusat. Plánema oktavuođas dahkkojuvvon guovllu dálá dili kártema bokte sáhttá čuovvut ohcaluvvon birasváikkuhusaid ollašuvvama boahtteáiggis. Eanodaga ovttasbargojoavku ja Giehtaruohttasa bálggus leat guovddážis dán čuovvumis. Lea dehálaš, ahte maiddái báikkálaš ássit ja eará čanasjoavkkut sáhttet leat čuovvumin plána ollašuvvama ja maiddái mielde dan ollašuhttimis. Goziheapmi lea mávssolaš oassi plána árvalusaid ollašuhttimis ja čuovvumis. 99</p>
<p xml:lang="hbs">ČUOVUS 1. 1(18)</p>
<p><em type="bold">Sámedikki árvvoštallan plána váikkuhusain sámekultuvrii </em></p>
<p>Dán čuvvosis lea sámedikki árvvoštallan obban, ja oassi sámedikki árvvoštallamis lea kommenterejuvvon maiddái cealkámuščoahkkáigeasus.</p>
<p type="listitem">Sámedikki árvvoštallama vuođul plánii dahkkojuvvon mávssoleamos nuppástusat:</p>
<p type="listitem">lea dievasmahtton lohku 3 Dikšuma ja geavaheami ulbmilat</p>
<p type="listitem">lasihuvvon ođđa Meahciráđđehuslága (1378/2004) mielddisbuktin nuppástusat</p>
<p type="listitem">lasihuvvon  plánii  lohku  3.5  Sámekultuvrra  dorvvasteapmi,  mas  leat  gieđahallon  maiddái sámiid bistevaš ovdáneami prográmma sihke ovttaárvosašvuođaláhka. 100</p>
<p xml:lang="hbs">ČUOVUS 1. 2(18)</p>
<p xml:lang="vep">ÁRVVOŠTALLAN 29.6.2007</p>
<p xml:lang="nno">Dnro: 386/D.a.6/07</p>
<p>Meahciráđđehus, meahcceguovloplánen</p>
<p xml:lang="dan">PL 36, 99801 Avvil</p>
<p xml:lang="krl">Ášši:</p>
<p>Sámedikki árvvoštallan Darvvatvári meahcceguovllu dikšun- ja geavahanplána váikkuhusain sámekultuvrii</p>
<p>Sámedikki stivra mearridii čoahkkimisttis 12.6.2007 ovdanbuktit áššečuoggás oaivvilduvvon árvvoštallamin čuovvovačča. Árvvoštallama vuođđun lea Meahciráđđehusa dahkan ja birasministeriijai sádden Darvvatvári meahcceguovllu dikšun- ja geavahanplána <em type="italic">(plána). </em></p>
<p>Plána lea rievdaduvvon dakko, gokko sámediggi ja Meahciráđđehus sáhtiiga soahpat eiseválderáđđádallamiin 17.12.2002. Plánas váilu erenoamážit Meahciráđđehuslága ollislaš ođastusa oktavuođas Meahciráđđehusa várás ásahuvvon geatnegahttin dorvvastit doaimmastis sámiid vejolašvuođaid bargat sámekultuvrrain, masa maiddái ovttaárvosašvuođaláhka geatnegahttá. Meahciráđđehusa doaimmat ja servodatlaš geatnegahttimat leat váldojuvvon plána vuođđun boarásmuvvan láhkamearrádusain. Dušše láhkamearrádusaid divvuma bokte ii goittotge oppa plána divvašuva. Avádatjuohku Meahcceguovllu avádatjuohku boaittobealeavádahkan ja lustageavahanavádahkan ii doaimma, dasgo sámiid kulturhápmái gullevaš ealáhusaiguin gilvvohalli fitnodatdoaibma lea lobálaš dikšun- ja geavahanplána mielde maiddái boaittobealeavádagas. <em type="italic">Sámediggi </em>lea juo plánii guoskevaš ráđđádallamiin birasminister iijain buktán ovdan dan, ahte avádatjuogu vuođđun árvaluvvon lága 7 §:a dárkilet ákkastallamis ii daddjojuvvo mihkkege avádatjuogus, muhto <span type="quote">”guovllu sierra osiide”</span> juohkimiin čujuhit vuosttažettiin vuovdeguovlluid juohkimii dikšun- ja geavahanplánas luonddudilálaš ja ekologalaččat gieđahallat jurddašuvvon vuovdeguovlluide (gč. HE 42/1990 s. 13). Giehtaruohttasa meahcceguovllus eai leat vuovddit, ja dákko bokte avádatjuogu ii sáhte ákkastallat. Eará osiin avádatjuohku ii vuođđuduva meahcceguovloláhkii ja dan ákkastallamiidda, ja nuba plána <span type="quote">”bissovažžan jurddašuvvon váldoprinsihpas”</span> ja plána <span type="quote">”ulbmilis”</span> dákko bokte ii leat plánas čuoččuhuvvon doarjja lágas dahje dan ákkastallamiin. Lága ulbmiliid oktiiheiveheapmi Meahcceguovlolága (62/1991) 1 §:a ulbmilin gávnnahuvvojit 1) guovllu meahccáivuođa seailluheapmi 2) sámekultuvrra dorvvasteapmi 3) luondduealáhusaid dorvvasteapmi ja 4) guovllu máŋggabealat geavaheami ja dan vejolašvuođaid ovddideapmi. 101 </p>
<p xml:lang="hbs">ČUOVUS 1. 3(18)</p>
<p>Plánas ulbmilis ii daddjojuvvo lága ákkastallamiid mieldásaš, plána ja meahcceguovlolága váldoulbmil, mii lea <em type="italic">sámedikki </em>mielas sierra eanangeavahanhámiid oktiiheiveheapmi birassuodjaleapmái – iige dušše sierra geavaheaddjijoavkkuid gaskkas. Meahcceguovlolága 7 §:a dárkilet ákkastallamiid mielde: ”Meahcceguovllu geavaheami plánemii gullá vuosttažettiin birassuodjaleami ja sierra eanangeavahanhámiid oktiiheiveheapmi.” Lága deháleamos ulbmil lea 1 ja 4 §:a dárkilet ákkastallamiid mielde meahcceguovlluid meahcceluonddu seailluheapmi nu álgodilis ja luonddudilis go vejolaš. Meahcceguovloláhkii guoskevaš ráđđehusa árvalusa váldosisdoalu mielde boazodoalu ja eará luondduealáhusaid ja vánddardeami vejolašvuođat buorránit dahje seilot goittot ovddežin dahjege jagi 1991 dili dásis, go láhka lea boahtán fápmui. <em type="italic">Sámedikki </em>mielas vuolggasadjin ásahuvvon sierra doaimmaid oktiiheiveheapmi geavaheaddjijoavkkuid gaskkas doalvu veagal dasa, ahte gildii vearroboađuid bukti doaimmat dego turisma ja ruvkedoaibma vuoruhuvvojit Meahciráđđehusa <span type="quote">”oassálasti plánemis”</span> ja lága váldoulbmilin leahkki birassuodjaleapmi báhcá sekundára sajádahkii. Geavaheaddjijoavkkuid dáfus avádatjuohku fas mearkkaša dan, ahte stuorát vearroboađuid bukti doaimmaide várrejuvvon guovlluin boazodollui vealtameahttun doaibmavejolašvuođat hedjonit ja nohket ja dušše sámiid jođihan boazodoallu šaddá čáhkket saji dáin guovlluin, ja dát fas manná lága ulbmila vuostá. Vuođđolága ja riikkaidgaskasaš soahpamušaid mielde plána galggašii <em type="italic">sámedikki </em>mielas doalvut aiddo nuppelágan bohtosii dahjege sámiid kulturhápmái gullevaš ealáhusaid dorvvasteapmái ja daid ovddideapmái. Sámit leat Suomas álgoálbmot, mas lea iežas giella ja kultuvra. Vuođđoláhka dorvvasta sámiide álgoálbmogin vuoigatvuođa bajásdoallat ja ovddidit iežaset giela ja kultuvrra (PL 17.3 §) dáidda áššiide guoskevaš iešstivrejumi vuođul sámiid ruovttuguovllus nu go lágas daddjojuvvo (PL 121.4 §). Darvvatvári meahcceguovlu gullá ollásit sámiid ruovttuguvlui. Vuođđolága kultuvra -doaba sisdoallá maiddái sámiid kultuvrra ávnnaslaš vuođđun leahkki árbevirolaš eanangeavahanhámiid dego boazodoalu, guolástusa ja meahccebivddu. Vuođđolága ulbmilin lea dorvvastit bissovaččat sámiid sajádaga álgoálbmogin láhkamearrádusaid, hálddahusa ja ekonomalaš doaimmaid vuođul. Almmolaš váldi lea vuođđolága (PL 22 §) mielde geatnegahtton fuolahit sámiid vuođđovuoigatvuođaid ja olmmošvuoigatvuođaid ollašuvvamis. Dárbbu mielde sámiid kulturhámi galgá vuođđolága ákkastallamiid mielde dorvvastit positiivvalaš sierradoaimmaiguin. Sámekultuvrii gullevaš ealáhusaiguin bargama suodjala dasa lassin sámiid hárrái ON:a olmmošvuoigatvuođasoahpamušat, dego riikkavulošvuoigatvuođaide ja politihkalaš vuoigatvuođaide guoskevaš oppalašsoahpamuša 27 artihkal, mii lea Suomas fámus lágadásis. Artihkkala mearrádus gáibida ON:a olmmošvuoigatvuođakommišuvnna dulkoma mielde dan, ahte ekonomalaš doaimmat galget plánejuvvot ja heivehuvvot nu, ahte sámiid ealáhusaid dego boazodoalu ekonomalaš gánnáheapmi seailu. (Länsman ja earát v., Suopma, váidda nr 511/1992) ON:a ekonomiija- ja sosiálaráđi ekonomalaš, sosiálalaš ja čuvgehuslaš vuoigatvuođaid gieđahalli komitea ovdanbuvttii Suoma mearreáigeraportta gieđahallamis iežas fuola das, ahte vaikko soahpamušriika leage geahččalan čoavdit gažaldaga eanaoamastusas ja -geavaheamis sámiid 102 </p>
<p>ČUOVUS 1. 4(18) ruovttuguovllus, de dálá vuoigatvuođalaš eahpesihkkarvuohta čuohcá sámiid vuoigatvuhtii bajásdoallat ja ovddidit iežaset árbevirolaš kultuvrra ja eallinvuogi, erenoamážit boazodoalu. Komitea gávnnahii maiddái ahte sámiid ruovttuguovllu čoavddekeahtes eanavuoigatvuođagažaldat lea doaisttážii hehtten Suoma ratifiseremis iehčanas riikkaid álgo- ja čeardaálbmogiidda guoskevaš ILO:a oktasašsoahpamuša Nr 169. Iežas evttohusain ja ávžžuhusain komitea ávžžuhii soahpamušriikkaid ollašuhttit buot dárbbašlaš doaimmaid, maiguin sihkkarasto ahte vuovdečuohppamat ja eará doaimmat, maid priváhta oassebealit dál čađahit sámiid ruovttuguovllus, eai čuoze sámiid vuoigatvuhtii bajásdoallat ja ovddidit iežaset árbevirolaš kultuvrra ja eallinvuogi, erenoamážit boazodoalu, eaige sin ekonomalaš, sosiálalaš ja čuvgehuslaš vuoigatvuođaid geavaheapmái. Dasa lassin komitea ávžžuhii soahpamušriikkaid – dan maŋŋá go lei ráđđádallan áššis buot oassebeliiguin, maiddái sámedikkiin – gávdnat vuogas čovdosa sámiid ruovttuguovllu eanaoamastan- ja geavahangažaldahkii sihke ratifiseret farggamusat iehčanas riikkaid álgo- ja čeardaálbmogiidda guoskevaš ILO:a oktasašsoahpamuša Nr 169. (ON:a TSS-komitea 28. čoahkkin 30.4.-18.5.2007. Oktasašsoahpamuša 16 ja 17 artihkkala mielde addojuvvon soahpamušriikkaid raporttaid gieđahallan: SUOPMA. (E/C.12/CO/FIN/5, 18.5.2007) Jagi 2005 álggu rájes fápmui boahtán Meahciráđđehuslága (1378/2004) mielde Meahciráđđehusa servodatlaš geatnegahttimin lea sámiid ruovttuguovllus heivehit iežas hálddašan luondduriggodagaid dikšuma, geavaheami ja suodjaleami nu, ahte vejolašvuođat bargat sámekultuvrrain dorvvastuvvojit (4.2 §). Njuolggadus ollašuhttá vuođđolága vuođđolága sámiid álgoálbmotkultuvrra jođiheami hárrái (PL 17.3 §). Riikkabeivviid vuođđoláhkaváljagoddi čujuhii dán vuođđoláhkii vuođđuduvvi doibmii, go gávnnahii árvalussii guoskevaš cealkámušastis (PeVL 38/2004 vp) ahte sámekultuvrii gullet árbevirolaš ealáhusaid dego boazodoalu, guolástusa ja meahccebivddu lassin maiddái daid dálá heivehanhámit. Oktan vuohkin juksat dáid ulbmiliid sámiid hárrái lea 2004:s boahtán fápmui ovttadássásašvuođaláhka (21/2004), mii guoská 2 §:a 1 čuoggá mielde iehčanas ámmáhiin dahje ealáhusain barganvejolašvuođaide ja ealáhusa doarjumii. Láhka, mii guoská maiddái Meahciráđđehussii, viggá duođalaš ovttadássásašvuođa juksamii dárbbu mielde <em type="italic">positiivvalaš sierragiedahallama </em>vugiiguin dego lága 7.2 §:s boahtá ovdan. Bistevašvuohta luonddu geavaheamis ja geavaheami stivremis Plána goalmmát ulbmilin lea <em type="bold">bistevašvuohta meahcceguovllus </em>. Bistevašvuođain oaivvildit dan, ahte ”luonddu geavaheamis ja dan stivremis galgá váldit vuhtii ekonomalaš, sosiálalaš, ekologalaš ja kultuvrralaš beliid.” Sámedikkis lea leamaš jagi 1998 rájes sámiid bistevaš ovdáneami prográmma, man dat lea válmmaštallan ovttasráđiid birasministeriijain ja man Sámediggi lea dohkkehan. Bistevaš ovdáneami riikkadási oppalašárvvoštallamis (2003, s. 99-100) boahtá ovdan ahte sámekultuvra lea áitatvuloš ekologalaččat, ekonomalaččat ja sosiálalaččat iige dálá ovdáneapmi sámiid hárrái leat kultuvrralaččat bistevaš vuođu alde, jos oktage bistevaš ovdáneami eará elemeanttain ii ollašuva. Darvvatvári plánas lea adnojuvvon ávkin dát prográmma. Sámediggi dohkkehii goittotge 28.2.2006 ” Sámiid bistevaš ovdáneami prográmma 2006 ”, man dat lei válmmaštallan ovttasráđiid birasministeriijain, ja nuba plána vuođđuduvvá boarásmuvvan prográmmii. Jagi 2006 prográmma guovddáš vuolggasadjin lea dat, ahte sámi álgoálbmogis ja 103 </p>
<p xml:lang="hbs">ČUOVUS 1. 5(18)</p>
<p>Suoma váldoálbmogis lea goabbatlágan kultuvra ja giella. Sámi álgoálbmoga kultuvra vuođđuduvvá dasa, man luondu ieš jahkásaččat šaddada olbmuid atnui viiddis guovlluid ekstensiivvalaš eanageavaheami bokte. Váldoálbmoga kultuvra fas lea vuolggasaji dáfus intensiivvalaš eanageavaheapmi, mas geahččalit rievdadit guovlluid luonddudili <span type="quote" xml:lang="hbs">”njáskama”</span> ja <span type="quote">”šaddadeami”</span> bokte. <em type="italic">Dáid vuolggasajiid dáfus sihke sámi álgoálbmoga ja Suoma váldoálbmoga kultuvrrain leat goabbatlágan bistevaš ovdáneami ákkat. </em>Váldoálbmoga kultuvrras geavahuvvojit intesiivvalaččat gáržžes guovllut, maidda huksejuvvo, mat njáskojuvvojit ja šaddaduvvojit. Sámekultuvra fas vuođđuduvvá viiddis guovlluid ávkinatnimii daid iežaset jahkásaš buvttadeami vuođul rievdatkeahttá luonddu. Váldoálbmoga kultuvrras luonddu bistevaš geavaheami bokte geahččalit duhtadit boahttevaš buolvvaid dárbbuid. Sámekultuvrrain bargan fas gáibida luonddu geavaheami bistevaš vuogi mielde jahkásaččat bálgosa, siidda dahje eará sámi báikkálašservoša geavahanguovllus leahkki jávrris, muorraváldinbáikkis, luomejeakkis, rievssatmeahcis, ealgabáikkis jna. nu, ahte čuovvovaš jagi eallineavttut dorvvastuvvojit (leat sestojuvvon) luonddu buvttadeami ollisvuođas, vaikko luonddudilálašvuođat livčče dalle fuonibutge. Bistevaš ovdáneami riikkadási árvvoštallamis (s. 99-100) boahtá ovdan ahte sámekultuvrras leat mielde buot bistevaš ovdáneami bealit: ekologalaš, ekonomalaš ja sosiálalaččat bistevaš ovdáneapmi. Sámekultuvra ii goittotge leat bistevaš vuođu alde, dasgo dan buot beliide čuhcet váldoálbmoga kultuvrras boahtti áitagat. (Bistevaš ovdáneami riikkadási árvvoštallan. Suomen ympäristö 623. Helsset 2003) Suoma bistevaš ovdáneami doaibmagoddi gergii giđđat 2006 Riikkadási bistevaš ovdáneami strategiija ” Kohti kestäviä valintoja. Kansallisesti ja globaalisti kestävä Suomi ” (Valtioneuvoston kanslian julkaisuja 5/2006). Doaibmagotti njunnošis lei oaiveministtar Matti Vanhanen. Dán strategiija mielde luondduriggodagaid kultuvrralaš mearkkašumi vuhtiiváldima bokte ”láhččojuvvo meannudanvuohki, mainna <em type="bold">Sámiid </em>bistevaš ovdáneami prográmma linnjemat váldojuvvojit vuhtii sámiid ruovttuguovllu luondduriggodatpolitihkas ja eanageavahanplánemis.” (s. 18 ja 69). Stáhtaráđđi dohkkehi 14.12.2006 prinsihppamearrádusa riikkadási bistevaš ovdáneami strategiijas. Dan mielde ”…riikkadási bistevaš ovdáneami politihka logalašvuođa ja guhkitáiggi- ulbmila sihkkarastin dihte hálddahusas ja dan ovttasbarggus eará doaibmiiguin álggahuvvo riikkadási bistevaš ovdáneami strategiija ” <em type="bold">Kohti kestäviä valintoja. Kansallisesti ja globaalisesti kestävä Suomi. </em>” <em type="italic">Sámedikki </em>mielas plána čuovvu muhtun muddui váldoálbmoga bistevaš geavaheami prinsihpaid. Sámiid bistevaš ovdáneami eavttut leat váldojuvvon dikšun- ja geavahanplánii boarásmuvvan prográmmas. Vuolggadili áigemearri Árvvoštallamiid vuolggasadjin galgá atnit meahcceguovlolága fápmuiboahtima. Lága oaivvildan áššit leat galgan ollašuvvat oppa dan gustonáiggi, vaikko plána ii leat vel dálge (2006) nannejuvvon. Ovdamearkka dihte meahcceguovloláhkii guoskevaš ráđđehusa árvalusa váldosisdoalu mielde boazodoalu ja eará luondduealáhusaid ja vánddardeami vejolašvuođat bohtet lága fápmui boahtima dihte buorránit dahje bissot goittot ovddežin dahjege jagi 1991 dili dásis. 104 </p>
<p>ČUOVUS 1. 6(18) Báikkálaš olbmot Báikkálaš geavaheaddjit leat viehka heterogenalaš joavku nu čearddalaččat, kultuvrralaččat, ámmátlaččat go eallinvugiid dáfusge. Viiddis doaba <span type="quote">”báikkálaš veahkadat”</span> iešalddes sisdoallá sierralágan joavkkuid báikkálaš eananeaiggádiin ja olgogieldalaš beanagárdeeaiggádiin árbevirolaš ealáhusaiguin bargi sámiide, ja dát heađušta ja dagaha vahága sámiide ja boazodollui, maid beroštumit earránit eanemus dahje mannet ruossalassii eará geavaheddjiid beroštumiiguin. Dán doahpaga geavahettiin sierra joavkkuid sierraneaddji dárbbut jávkaduvvojit ja daid vuhtii váldin garvojuvvo. Meahcceguovloplánema dát vuolggasadji, mii ii dovddas geavaheddjiid sierralágan vuoigatvuođalaš ja ekonomalaš vuolggasajiid ja sierralágan dárbbuid, ii sáhte leat nu viidát dohkkehuvvon dego dan lohket leat. Sámedikki sajádat ráđđádallioassebeallin ja čuovvumis Sámediggelága 9 §:a ja Meahciráđđehuslága 4 §:a 2 momeantta mieldásaš sámedikki gullan ja dainna ráđđádallan Darvvatvári meahcceguvlui guoskevaš árvalusain, ávžžuhusain ja plána čuovvumis ii leat váldojuvvon vuhtii čađačuovgi vuogi mielde. Sámiid beroštumiide ja vuoigatvuođaide guoskevaš áššiid ja ealáhusaid goziheapmi ja iešstivrejupmi gullet goittotge lága mielde aiddo fal sámediggái. Go sámedikkis lea dasa lassin vejolašvuohta váidit oppa plána nannenmearrádusas, de Sámedikki livččii galgan máinnašit gullan- ja ráđđádallanoassebeallin miehtá dán plána. Oppalaš áššit <em type="italic">Sámedikki </em>árvvoštallama vuolggasadjin lea dat, ahte boazodoallu, meahccebivdu ja guolástus leat sámekultuvrra guovddáš ávnnaslaš vuođđu, mii galgá láhkamearrádusaid mielde dorvvastuvvot Darvvatvári meahcceguovllu dikšun- ja geavahanplánas. Meahcceguovloplánemis dát vuoigatvuođalaš vuolggasadji galgá váldojuvvot vuhtii maiddái dán plánas. Árvvoštallamis guorahallojuvvo, mo sámekultuvrra dorvvastangeatnegahttin ollašuvvá Meahciráđđehusa vuogis dulkot ja čuovvut lága Darvvatvári meahcceguovllu dikšun- ja geavahanplánas. Guorahallan gáibida muhtumassii viiddiduvvon perspektiivva vuhtiiváldima, mas maiddái Meahciráđđehusa oppalaš doaibmaprinsihpat ja -linnját galget gieđahallot dakko gokko dat meroštallet ja stivrejit meahcceguovloplánema. Dáin doaibmalinnjáin, dulkomiin ja árvvuin leat mielde áššit, mat sáhttet mannat ruossalassii sámiid vuoigatvuođaiguin dahje doalvut doaibmamálliide, mat eai doarjjo sámekultuvrra ávnnaslaš vejolašvuođaid ollašuvvama dahje čuhcet dasa. Meahciráđđehusa meahcceguovloplánema vuođđovihkin lea <em type="italic">sámedikki </em>mielas dat, ahte plánemis vulgojuvvo ekologalaš-ekonomalaš, eahpejuridihkalaš ja etnosentralaš vuođu alde. Plánemis leat mielde váldoálbmoga ovddasteaddji moanat čanasjoavkkut, maid politihkalaš deaddoárvu – eaige 105 </p>
<p>ČUOVUS 1. 7(18) vuoigatvuođalaš ja birrasii váikkuheaddji áššit – mearrida guhkás plánema vuoigatvuođalaš ja bistevašvuhtii guoskevaš árvvoštallamiid. Dábálaččat turismma lassáneapmi ja ruvkedoaimma ovddideapmi gehččojuvvojit plánas vealtameahttun doaibman. Turismma ovddas sáhttet hoigaduvvot eret oppalašvuoigatvuođalaš, sámiide kultuvrralaš vuođđovuoigatvuohtan dorvvastuvvon árbevirolaš ealáhusat dego boazodoallu, guolástus ja meahccebivdu nu, ahte daiguin bargan ii váldojuvvo vuhtii. Váldoálbmoga dáfus ovdáneapmi lea measta álo bistevaš vuođu alde, dasgo sámekultuvrra jávkan guovllus váikkut boahttevaš buolvvaid ávkkástallamii ruvkedoaimmain dahje dálveturismmain váldoálbmoga buorrin. Turismma ovddideami ákkastallet dasa lassin dainna, ahte dainna barget maiddái sámit. Dákkár ákkastallan lea boastto vuođu alde, dasgo mássáturisma ii leat oassi sámi álgoálbmotkultuvrras, muhto mearkkaša sámiide kultuvrra massima, vaikko ávnnaslaš buresbirgejupmi lassánivččiige. Jos áššái váikkuheaddji vuoigatvuođalaš árvvoštallan dahje bistevašvuhtii váikkuheaddji árvvoštallan leat váilon álggos Meahciráđđehusa válmmaštallan plánaárvalusas, de lea plánenbargguin dábálaččat doarvái ahte fuopmášuhttimiid dihte váilu njuolggadusat dahje vuoigatvuođavirolašvuođat váldojuvvojit plánii maŋálgihtii almmá, ahte dát lasáhusat moktege váikkuhivčče plána váldoprinsihpaide ja sisdollui. Dán vuođu alde leat meahcceguovloplánaide dahkkojuvvon guovddáš doahpagat dego meahcceguovloláhkii vuođđuduvakeahtes avádatjuohku, mii dorvvasta turismma dálá dili, meahccejohtalusláhkii vuođđuduvakeahtes meahccejohtalusvuojáhat, Meahciráđđehusláhkii ja meahcceguovloláhkii vuođđuduvakeahtes doaba luondduturismma ovddi- deapmi, meahccejohtaluslágain ruossalassii manni lustageavahandoaba ja láhkii vuođđuduvakeahtes báikkálaš olbmuid <span type="quote">”vuoigatvuohta”</span> meahccejohtaluslohpái. Plánema váttisvuođat láhkaásaheami hárrái Meahcceguovloplána lea ráhkaduvvon láhkaásaheami vuođu ala, mii moanain osiin lea 2000-logus rievdan ovdamearkka dihte meahciráđđehuslága ja ovttadássásašvuođalága hárrái. Plánema gárvvásmuvvama áiggege dálá láhkamearrádusat leat dulkojuvvon – muhtumin boastut – nu ahte dat dorjjošedje árvaluvvon čoavddusmálliid. Meahciráđđehus deattuha iežas čearddalaš bealehisvuođa eanangeavaheamis. Boazodoalu hárrái plána ii dárbbašivčče leat čearddalaččat bealeheapme muhto galggašii dorvvastit boazodoalu sámekultuvrii gullevaš ealáhussan, nugo meahciráđđehuslágas gáibiduvvo. Plánas lea báhcán fuomáškeahttá dat, ahte ovdamearkka dihte boazodoalu ja luondduealáhusaid ruhtadanláhka (45/2000) dahká juo lága ulbmiliin sámiid ruovttuguovllus earu sihke sámeealáhusaid ja lágas ásahuvvon eará luondduealáhusaid gaskkas ja sámi ja eará luondduealáhusbargiid gaskkas. Lága ulbmiliid mielde galgá <em type="italic">lága mieldásaš doaibmabijuin giddet erenoamáš fuopmášumi </em>sámiid ruovttuguovllus. Sámiid positiivvalaš sierragieđahallama vejolašvuohta vuođđuduvvá dasa lassin ovttadássásašvuođaláhkii nugo ovdalis lea daddjojuvvon. Ovttadássásašvuođalágas fas vulgojuvvo das, ahte láhka addá dihto dáhpáhusain vejolašvuođa positiivvalaš sierragieđahallamii – nugo sámiid hárrái – lea dilli sámi boazodoalu ektui. 106 </p>
<p xml:lang="hbs">ČUOVUS 1. 8(18)</p>
<p>Plánenvuogi váttisvuođat Meahciráđđehus lea geavahan meahcceguovloplána dahkamis viiddis oassálasti vuogi, mii lea mearkkašan dan ahte buohkat, geat gehččet iežaset oassebeallin, leat sáhttán cealkit iežaset oaivila. Plána lea dahkkojuvvon demokráhtalaš mearrádusa vuođul nu ahte leat dolvojuvvon čađa dat áššit, maid eanetlohku lea guottihan. Sámiid ossodat Eanodaga olmmošlogus lea viđadas. Lea čielggas ahte eanetlohkodemokratiijas sin oainnut eai beasa oidnosii. Plánas leat viidát báikkálaččat dohkkehuvvon. Dát ii goittot mearkkaš dan, ahte sámediggi ja Giehtaruohttasa bálggus livččiiga dan dohkkehan. Meahciráđđehusa lágasmearriduvvon geatnegahttimiidda gullá goittotge ođđa Meahciráđđehuslága 4 §:a 2 momeantta ákkastallamiid mielde namalassii ráđđádallat sámedikkiin. Eará oassálasti vuohki plánemis lea vuosttažettiin politihkka, mas ii <em type="italic">sámedikki </em>mielas galggaše leat dálálágan mearkkašupmi plána dagadettiin. Oppalaš plánenvuogis váddáseamos čuolbma lea leamaš dat, ahte oassálasti vuogis fuolakeahttá Meahciráđđehusas lea leamaš hui hálddašeaddji sajádat plánemis (Heikkilä 2000, Heikkilä 2000, Raitio 2000). Meahcceguovloplánema guovddáš vuođđovuolggasajiin eai leat sáhttán beassat ovttamielalašvuhtii plánenproseassa áigge, dego máŋggabealat geavaheami prinsihpas, dan váikkuhusain sámiid luonddu geavaheapmái, guovllu geavaheami vuoruheamis, sierra geavahanhámiid gaskasaš ruossalasvuođain ja dasa lassin vel geavaheami ja suodjaleami gaskasaš ruossalasvuođain meahcceguovlolága ulbmiliin. Dát áššit leat erenoamáš mávssolaččat meahcceguovloplána ulbmiliid ollašuvvamis, eaige dat leat guorahallon maiddái ieš dikšun- ja geavahanplánas, muhto plána oktan vuolggasajiiguin lea dávjá ovdanbukton viehka čuolmmakeahtes mállen. Iešalddes sierra luonddugeavahanhámiid dárbbut ja beroštumit mannet viehka ruossalassiige, ja dáid dárbbuid ja beroštumiid guorahallan, gieđahallan ja čoavdin leat Darvvatvári meahcceguovloplánas báhcán gaskan. <em type="italic">Sámediggi </em>gávnnaha dasa lassin ahte plána ii galggaše dahkat ovdalgo duogážin leahkki hui mávssolaš eanan- ja čáhcevuoigatvuođagažaldagat leat čovdojuvvon. Vuoigatvuođakánslera árvalusa vuođul vuoigatvuođaministeriijai galgá <span type="quote">”opmodaga suodjái”</span> guoskevaš gažaldahkan čielggadit <span type="quote">”sámiid vejolaš oamastanvuoigatvuođa”</span> sihke priváhtavuoigatvuođalaččat ja ILO-álgoálbmotsoahpamuša mearrádusaid dáfus. (OKa K 9/1999 vp s. 45) Riikkabeivviid vuođđoláhkaváljagoddi lea sámiid ruovttuguvlui guoskevaš cealkámušastis (29/2004 vp) gávnnahan ahte dutkamuša mielde stáhta oamastanvuoigatvuođa doallevašvuođa sáhttá eahpidit (Kaisa Korpijaakko-Labba), go fas sámesiiddaid osolaččain lea leamaš oamastanvuoigatvuohta iežaset vearroeatnamiidda dego guollečáziide, bivdosajiide ja guođohaneatnamiidda (Juhani Wirilander). Vuoigatvuođaministeriijas lea giđđat 2006 gárvvásmuvvan almmolašvuoigatvuođalaš vuođu alde láhkaásahuslaš árvalus, man ulbmilin lea deavdit ILO-álgoálbmotsoahpamuša nr 169:a gáibádusaid sámiid eanan- ja čáhcevuoigatvuođaid luondduriggodagaide ja árbevirolaš ealáhusaide guoskevaš vuoigatvuođaid hárrái. ON:a olmmošvuoigatvuođakomitea, mii dulko KP-soahpamuša čuovvuma, lea Supmii guoskevaš loahppaárvalusainis 2004:s (17) atnán vahágin dan, ahte ii leat ožžon čielga vástádusa sámiid vuoigatvuođain álgoálbmogin (vuođđolága 17 §:a 3 momeanta) oktasašsoahpamuša 1 artihkkala hárrái. Komitea buvttii ođđasit ovdan iežas fuolastuvvama das, ahte sámiid eananoamasteami ja 107 </p>
<p>ČUOVUS 1. 9(18) máŋggaid almmolaš ja priváhta eanangeavahanvieruid eai leat sáhttán čoavdit. Dát eanangeavahanvierut váikkuhit sámiid ealáhusaide – erenoamážit boazodollui – ja bidjet ná vára vuollái sámiid čearddalaš kultuvrra ja eallinvugiid ja ná maiddái sin identitehta. Olmmošvuoigatvuođaávžžuhusa 17 čuoggá mielde: ”Soahpamušriika galggašii sámeálbmoga hárrái álgit farggamusat čavges doaimmaide oažžun dihte áigái vuogas čovdosa eanangeavahangiččus nu, ahte váldojuvvo doarvái bures vuhtii dárbu seailluhit sámeidentitehta oktasašsoahpamuša 27 artihkkala mielde. Dán ovdal soahpamušriikkat eai galggaše álgit dakkár doaimmaide, mat sáhttet ovddalgihtii čuohcit sámiid eanangeavahangažaldagaid čoavdimii.” Dáid vuolggasajiid ektui guorahallojuvvo čuovvovaččas, man muddui sámiin leat seilon vejolašvuođat bargat iežaset kultuvrrain meahcceguovlolága ulbmila mielde vai leatgo dat hedjonan meahcceguovlolága ásaheami maŋŋá ja man muddui Giehtaruohttasa dikšun- ja geavahanplána lea dorvvasteamen sámiid kultuvrra. Bajilčála guoská Meahciráđđehusa iešlágis, doaibmaprinsihpain ja doaibmavuogis dáhpáhuvvan rievdadusaide meahcceguovlolága ásaheami maŋŋá. Meahciráđđehus lei vel meahcceguovlolága ásaheami áiggiid Meahciráđđehuslága (264/1991) mieldásaš <span type="quote" xml:lang="smj">”stáhtalágádus”</span> muhto rievddai lága (1169/1993) vuođul stáhta fitnodatlágádussan 1993:s. Dalle das dahkkojuvvui joavkoorganisašuvdna, mas ledje fitnodatdoaibmavuđđosaš ovttadagat. Ovttastumi sierra boađussurggiin ja <span type="quote" xml:lang="fin">”nieidaovttastumiin”</span> lea riikkaviidosaš organisašuvdna ja daidda lea mearriduvvon boađusvástu. Seammás Meahciráđđehus-konseartna doaibma meroštallojuvvui <em type="italic">má ggabuvttabuvttadeapmin </em>, mii vuođđuduvai buorre muddui ee. vuovdedollui ja lustabálvalusaid buvttadeapmái. Lustabálvalusaiguin oaivvildit sihke servodatlaš bálvalusaid oppalaš lustageavaheami ovddidan dihte ja gávppálaš luonddubálvalusaid ja luondduturismma ovddideami. Meahcceguovloplánii čuohcá Meahciráđđehusa juridihkalaš fitnodatekonomalaš rolla, man geahččalit oppa áigge <span type="quote" xml:lang="fra">”neutraliseret”</span> nu, ahte suvvojuvvo turismii guoskevaš priváhta fitnodatdoaibma ja vejolašvuohta dan lasiheapmái Meahciráđđehusa visttiin, lustageavahanavádagas ja maiddái boaittobealeavádagas. Sihke Meahciráđđehusa iežas doaibma ja priváhta fitnodatdoaibma dáhpáhuvvá nu, ahte dat čuohcá sámiid boazodollui, guolástussii, meahccebivdui ja eará eanageavaheapmái, mii manná ruossalassii vuođđolága 17.3 §:ain ja Meahciráđđehuslága 4.2 §:ain. Villi Pohjola lea maŋŋelis nieidaovttastupmin sierranahttojuvvon boađussuorgi, mii jođiha luondduturismii vuođđuduvvi fitnodatdoaimma nu, ahte gilvvohallá luondduturismma buvttadeaddji eará fitnodagaiguin ja báikkálaš luonddubálvalusbuvttadeddjiiguin meahcceguovlluid alde. Iešalddes dát oaivvilda dan, ahte Meahciráđđehus ii leat šat ollásit bealehis doaibmi, muhto dat vuodjá seammás iežas fitnodatekonomalaš beroštumiid, vaikko Davvi-Lappis boađusulbmilat leatge heivehuvvon eanet vástidit báikkálaš dilálašvuođaid go eará sajis riikkas. Oasi lohpevuovdimisttis Meahciráđđehus lea sirdán báikkálaš fitnodatolbmuide. Ná sámiide vuođđovuoigatvuohtan dorvvastuvvon guolástan- ja meahcástanvejolašvuođaid ollašuvvan báhcá muhtumassii čuožžut Meahciráđđehusa lohpevuovdima meriin ja eavttuin. 108 </p>
<p xml:lang="hbs">ČUOVUS 1. 10(18)</p>
<p>Meahciráđđehusa Davvi-Lappi luonddudikšunguovlu lea maiddái loahpahuvvon, mii lea seammás loahpahan sámiid ruovttuguovllus guovlluhovdii ovdal gullan barggu oktiiheivehit Meahciráđđehusa doaimmaid ja sámiid árbevirolaš ealáhusaiguin bargama. Doaibmaválddi sirdašuvvan sámiid ruovttuguovllus Roavvenjárgii ja Tikkurilai jávkada sámiid ruovttuguvlui guoskevaš čovdosiin dan áššedovdamuša, mii ovdal lei Davvi-Lappi luonddudikšunguovllu guovlluhoavddas. Meahciráđđehussii guoskevaš láhkamearrádusat leat <em type="italic">sámedikki </em>mielas juo struktuvrralaččat čuohcán vejolašvuođaide bargat sámekultuvrrain meahcceguovlolága gustonáigge. Meahciráđđehus lea geatnegahtton dorvvastit sámekultuvrra ođđa meahciráđđehuslágas, muhto dat ii leat váikkuhan positiivvalaččat sámiid sajádahkii Darvvatvári meahcceguovllus. 4. Darvvatvári meahcceguovllu dikšun- ja geavahanplána Sámedikkisámedikki lustageavaheamis </p>
<p>ČUOVUS 1. 11(18) máŋggabealat geavaheami dorvvasteapmi. Lustageavaheapmi lea Meahciráđđehusa iežas ákkastalakeahtes dulkon meahcceguovlolágas. <em type="italic">Luondduturisma </em>lea nubbi doaba, man Meahciráđđehus lea geavahišgoahtán meahcceguovlluid birra, muhto dat lea meahcceguovloláhkii vieris doaba. Juohkeolbmovuoigatvuhtii vuođđuduvvi lustageavahanhápmin ii sáhte <em type="italic">sámedikki </em>mielas atnit ovdamearkka dihte luonddus johtaleami mohtorgielkkáin, mii lea meahccejohtaluslága (1710/ 1995) vuollásaš doaibma, masa galgá leat eananeaiggáda lohpi, ja dát guoská sihke báikkálaš olbmuide ja eará sajis boahtán olbmuide, mas dárkileappot maŋŋelis (logus Meahccejohtalus). Meahccejohtalus, man lea sierraláhkan muddemin meahccejohtalusláhka, ii vuoigatvuođalaččatge dáidde gullat lustageavaheapmái, dasgo meahccejohtaluslága 1 §:a ulbmilin lea earret eará hehttet heađuštusaid, mat uhcet oppalaš lustageavaheapmái mohtorfievrruid geavaheamis meahcis . Mohtorfievrruiguin dáhpáhuvvi lustageavaheapmi gilvvohallá sakka boazodoaluin, mii muđuige gánnáha ekonomalaččat hui funet ja šaddá gilvvohallat eará geavaheddjiiguin maŋimuš meahcceguovlluid alde, eaige dáid geavahanjoavkkuid beroštumiiid sáhte álggage álo oktiiheivehit. Sámi badjeolbmuid dienasdássi lea bissovaččat EU-Suoma geafivuođaráji vuolábealde dahjege vuollel bealli riikka veahkadaga gaskamearálaš dienasdásis (KM 2001:14, s. 103). Giehtaruohttasa guovllu dáluhis sámit eai sáhte oažžut lassadietnasiid iežaset dálu buvttadeamisge dego guovllu látteveahkadat dábálaččat. Meahccejohtalussii vuođđuduvvi ovddideami ektui meahcceguovlu lea juhkkojuvvon avádagaide, muhto dát ii vuođđuduva lustageavaheami hárrái meahcceguovloláhkii. Meahcceguovloplánas árvaluvvon, meahccejohtalussii vuođđuduvvi lustageavaheami doaibmalinnját lasihit <em type="italic">sámedikki </em>mielas boazodoalu ja lustageavaheami gaskasaš soahpameahttunvuođa ovddežisge. Lea čielggas ahte mohtorfievrruiguin dáhpáhuvvi lustageavaheapmi dahje beanavuodjindoaibma ii heive guovllu meahccáivuođa seailluhanulbmilii. Meahcceguovloplánema dálá ideologiija mielde <em type="italic">buohkaid beroštumit galggašedje dorvvastuvvot meahcceguovllus </em>, muhto dákkár jurddašanvuohki doalvu boastto politihkkii viehka gáržžes meahcceguovlluin, main sierra luonddugeavahanhámit leat gilvaleamen eatnamiid alde. Sámiid iežaset kultuvrra dáfus dát mearkkaša dan, ahte sámiid luonddugeavaheapmái guoskevaš sierradárbbut (álgoálbmogin) deaddiluvvojit oktasaš luonddugeavahandárbbuid, dego lustageavaheami, vuollásažžan. Lassáneaddji lustageavaheapmi ovttas eará báikkálaš olbmuid luonddugeavahemiin ja eará vejolaš luonddugeavahanhámiiguin gáržžida mealgat sámiid vejolašvuođaid bargat iežaset kultuvrrain meahcceguovllus. Jearaldat lea dalle das, ahte boazodoalu, guolástusa ja meahccebivddu ja dakko bokte sámekultuvrrain bargama vejolašvuođat diđolaččat gáržžiduvvojit. Dát lea ovdamearka das, mo riikkavuložiid ovttadássásašvuohta ii čuvvojuvvo. Sámiid kultuvrralaš vuoigatvuođat álgoálbmogin galge plánema válmmaštallamis váldojuvvot sierra vuhtii Meahciráđđehuslága, meahcceguovlolága, boazodoalu ja luondduealáhusaid ruhtadanlága, ovttavearsdásašvuođalágaja KP-soahpamuša 27 artihkkala mielde </p>
<p>ČUOVUS 1. 12(18) (7/2003 vp) sámiid sajádaga birra ovttadássásašvuođaplánas čuovvovačča: ”Erenoamáš fuopmášumi galgá giddet sámiid sajádahkii álgoálbmogin ja sámekultuvrra deháleamos ávnnaslaš vuođu dahjege boazodoalu dorvvasteapmái. Eiseválddit galget dađistaga ovddidit sámiid vejolašvuođaid bargat boazodoaluin ja háhkat das áigáiboađuset.” Maiddái stáhtaráđi ovdalis máinnašuvvon prinsihppamearrádus ”Riikkadási bistevaš ovdáneami strategiija ” ” (Valtioneuvoston kanslian julkaisuja 5/2006), mii galgá čuvvojuvvot buot hálddahusas, gáibida luondduriggodagaid kultuvrralaš mearkkašumi vuhtiiváldima: ”Láhččojuvvo meannudanvuohki, mainna <em type="bold">Sámiid </em>bistevaš ovdáneami prográmma linnjemat váldojuvvojit vuhtii sámiid ruovttuguovllu luondduriggodatpolitihkas ja eanageavanplánemis.” Buot buohkanassii jearaldat ii leat dušše boazodoalu dárbbuin muhto seammás maiddái guovllu luonddudilálašvuođas ja meahccáivuođas. Lassáneaddji lustageavaheapmi – áinnas go dat dábálaččat oaivvilda lassánan mohtorfievrogeavaheami dahje vuodjinbeatnagiiguin johtaleami guovllus – mearkkaša dan, ahte maiddái meahcceguovllu luonddudilli ja meahccáivuohta gillájit. Meahciráđđehus dulko meahcceguovlolága boastut, go geahččala veagal heivehit mohtorfievrruiguin dáhpáhuvvi lustageavaheami meahcceguovlluid geavahanhápmin. Dát guoská sihke báikkálaš olbmuid ja olgobáikegoddelaččaid astoáiggi geavaheapmái guoskevaš meahccejohtalussii. Plána mieldásaš lustageavaheami ja luondduturismma ossodat ja mearkkašupmi sámiid kultuvrii gullevaš ealáhusaiguin barganvejolašvuođaid dorvvasteami ektui dagaha <em type="italic">sámedikki </em>ipmárdusa mielde dan, ahte sámiid kulturhápmái gullevaš ealáhusat jávket johtilit Darvvatvári meahcceguovllus. Avádatjuohku, huksen ja luohpadeamit Avádatjuohku vuolgá plánas das, ahte buot ulbmiliid – dego meahcceguovloluonddu seailluheami, sámekultuvrra dorvvasteami, huksema ja guovlluid lustageavaheami – lea váttis juksat oppa guovllus, ja nuba guovlu juhkkojuvvo avádagaide, main deattuhuvvojit sierra doaimmat ja beroštumit. Buot huksen meahcceguovllus galgá alimus hálddusrievtti čovdosa mielde vuođđuduvvat lágafámolaš dikšun- ja geavahanplánii (KHO 23.2.2004 T 354). <em type="italic">Sámediggi </em>vuostálastá dan ahte guvlui lobi haga huksejuvvon priváhtaolbmuid gámppát dahkkojuvvojit lágalažžan geavahanvuoigatvuođasoahpamušaid vuođul. Nu guhká go sámiid vuoigatvuođat guovllus eai leat dorvvastuvvon, de dohko ii oaččo diktit hukset dahje láigohit ráhkadusaid. Boazodoalu dárbbuid vuhtii váldin Darvvatvári dikšun- ja geavahanplána váttisvuođaid váldosivvan lea turismma ja boazodoalu gaskasaš ruossalasvuohta, mii lea plánas čovdojuvvon čielgasit turismma buorrin. Go guovllu buot boazodoallit leat sámit, de lea ruossalasvuođadilli seammás čovdojuvvon Eanodaga gieldda 111 </p>
<p>ČUOVUS 1. 13(18) ja dan váldoálbmoga buresbirgejumi ja vearroboađuid buorrin nu, ahte Giehtaruohttasa boazosámiid kulturhámi vuođđun leahkki boazodoallu lea govssáhallan. Go Meahciráđđehus lea – stáhta eahpidahtti oamastanvuoigatvuođa vuođul – oppa meahcceguovlolága gustonáiggi jagi 1991 rájes gitta jahkái 2006 luoitán dán meahcceguvlui geavahanhámiid, mat áitet sakka sámiid árbevirolaš ealáhusaid, de lea boazodoalu sajádat hedjonan mealgat, mii manná meahcceguovlolága ulbmila vuostá. Meahcceguovlolága ákkastallamiid mielde fas boazodoalu sajádat livččii galgan buorránit dahje goittot bissut ovddežin dego ovdalis lea daddjojuvvon. Dál Meahciráđđehus lea dikšun- ja geavahanplána bokte dahkamin lágalažžan dálá dili, mii manná ruossalassii meahcceguovlolágain. <em type="italic">Sámedikki </em>mielas boazodoalu dárbbut eai leat váldojuvvon vuhtii iige meahcceguovloplánas doaladuvvo doarvái duođalaččat boazodoalu eanangeavaheapmái guoskevaš sierradárbbuide, mat leat <em type="italic">boazoguohtoneatnamiid viiddisvuohta, oktilašvuohta, ortnet ja guohtunráfi </em>. Sámi boazodoalu perspektiivvas dáid ákkaid galggašiige lasihit meahcceguovllu dillái ja geavaheami stivremii guoskevaš vuolggasadjin. Boazodoaluin ii sáhte bargat bistevaš vuođu alde, jos dasa eai dorvvastuvvo dáid eanangeavaheapmái guoskevaš sierradárbbut doarvái bures. Jeagelgokčasa čuovvun ja boazologu heiveheapmi dan rámaide eai leat doarvái buorit árvvoštallanvuogit. Dat baicce dolvot ja leat dolvon dakkár boazodollui, mii ii leat ekonomalaččat, sosiálalaččat iige kultuvrralaččat bistevaš vuođu alde. Bistevaš ovdáneami riikkadási oppalašárvvoštallamis (YM, 2003, s. 99) boahtá ovdan, ahte sámeguovllu <em type="italic">ekologalaš bistevaš ovdáneami ollašuvvamis </em>gávdnojit sámiin sorjjasmeahttun áitagat. Meahccejohtalusa lassáneapmige lea dagahan váttisvuođaid. Turisma ollašuhttojuvvo sámeguovllus eanas olggobeale turismafitnodagaid eavttuiguin. Sámeguovllu bistevaš ekologalaš ovddideami sáhtášiige buoridit nu, ahte buoriduvvojit sámiid váikkuhanvejolašvuođat ja váldojuvvo vuhtii sin árbevirolaš luonddudovdamuš. <em type="italic">Ekonomala at bistevaš ovdáneami ollašuvvan </em>vuođđuduvvá riikkadási oppalašárvvoštallama mielde (s. 100) sámiid vejolašvuođaide bargat iežaset árbevirolaš ealáhusaiguin. Sámiid perspektiivvas ekonomalaččat bistevaš boazodoalu jođiheami váttásmuhttá boazodoalu buohtastahttin šibitdollui geatnegahttimiid muhto ii doarjjadási hárrái, mii vuoruha stuorra <span type="quote">”boazošibitbálgosiid”</span>. Boazoguohtoneatnamat gáržot dađistaga ja guohtoneatnamiid molssodanvuogádaga šaddá váddáseabbon lágidit, vaikko dat bálgosiid stuorra viidodaga dihte muđui livččii vejolaš. Sámit eai dovdda iežaset leat ekonomalaččat dorvvastuvvon sajádagas barggadettiineaset árbevirolaš ealáhusaiguin. <em type="italic">Sosiálala at bistevaš ovdáneami hárrái </em>(s. 100) sámekultuvra lea čadnojuvvon lundui, ealáhusaide ja sámeservošiidda, ja nuba sámekultuvra lea báikáičadnojuvvon. Sámiide galggašiige dorvvastit ruovttuguovllus dakkár sajádaga servodatvuogádagas ja barggolašvuođa ja bálvalusaid hárrái, ahte sii sáhtášedje jos háliidit orrut iežaset guovllus. Sámiid kultuvrra ja sin árbevirolaš dovdamuša eai goittot vel sirdde buolvvas nubbái ovdamearkka dihte skuvlavuogádagas. Sámiid ekonomalaš dili maŋásmannan lea dagahan maiddái dan, ahte sámeservoša siste olbmot vedjet sosiálaččat ja vuoiŋŋalaččat fuonibut ja fuonibut. Sámekultuvrras leat mielde buot bealit ekologalaččat, ekonomalaččat ja sosiálalaččat bistevaš ovdáneamis (s. 100). <em type="italic">Ovdáneapmi ii leat sámiid hárrái kultuvrrala at bistevaš vuođu alde </em>, jos 112 </p>
<p>ČUOVUS 1. 14(18) oktage dáin eará bistevaš ovdáneami elemeanttain ii ollašuva. Sámekultuvra ja dasa guoskevaš árbevirolaš eallinvuohki leat riikkadási oppalašárvvoštallama mielde oppa áigge áitojuvvon. Suomas ja ránnjáriikkain dahkkojuvvon dutkamušat čájehit ahte boazodoalus dárbbašlaš meahccás guovllut leat geahppánan mealgat dáid maŋimus logijagiid áigge. Guohtonguovlluid gáržun ja bieđganeapmi lea váikkuhan funet, mii boahtá bures ovdan das, ahte bohccot garvvašit huksejuvvon guovlluid dahje čuozáhagaid (Nellemann 1997, Nelleman &amp; Vistnes 1999, Prestbakmo 1991, Särkelä 1988). Dát mearkkaša dan, ahte dálá guohtoneatnamat eai šatta beaktilit geavahuvvot ja guohtundeaddu čuohcá dihto guovlluide garraseappot go livččii sávahahtti. Meahcceguovloplánas gáibiduvvo ahte boazodoallu vuogáiduvvá iešalddes buot guvlui plánejuvvon eará luonddugeavahanhámiide. Meahcceguovlluid geavahit eanet ja eanet ja daid ollesviidodat lea geahppánan, ja danin boazodollui lea šaddan váddáseabbon ja váddáseabbon vuogáiduvvat dillái. Birrasa plánemis giddejuvvo dábálaččat fuopmášupmi dušše guohtoneatnamiid gollandássái. Seamma áigge galggašedje goittotge árvvoštallot guohtoneatnamiid viidodaga geahppáneami ja guohtonráfehisvuođa mearri ja ossodat dása. Boazodoallu lea meahcceguovlluid birastahtti giliid deháleamos barggaheaddji ja sámekultuvrra deháleamos ávnnaslaš vuođđu. Dat lea dasa lassin turismma dehálaš imagodahkki. Danin boazodoalu luondduvuođu ovdii (dasa ahte guohtoneatnamat leat doarvái ja doarvái buori ortnegis) galgá meahcceguovloplánema doaimmain posiivvaleappot bargagoahtit. Meahccejohtalus Meahcceguovloplána vuolgá johtui das, ahte dálá dilli lea buorre ja dat geahččala nannet dálá geavahanvugiid. Dálá meahccejohtalusvuogit eai leat goittotge bistevaš geavaheami vuođu alde. Meahcceguovloplánas ii váldojuvvo bealli dasa, gokko lea ealáhuslaččat ákkastallon ja astoáiggi anu meahccejohtalusa rádji. Go suvvojuvvojit guhkálaš meahccejohtaluslobit ráddjehusaid haga báikkálaš olbmuide, de meahccejohtalusa viidodat bissu beare badjin, go váldá vuhtii dálá dilálašvuođaid. Dasa lassin gánnáha fuomášit ahte goziheami váiluma dihte eai oppa báhpára alage merkejuvvon geavahanprinsihpat álo ollašuva. Meahccejohtalusláhkii guoskevaš – ja ollu geardduhuvvon – riikkabeaicealkámušas meahccejohtaluslobiid mieđiheami eaktun báikkálaš olbmuide lea dat, ahte dat ii oa o vahágahttit ja hea uštit ee. luonddu ja eará birrasa iige maiddái luondduealáhusaid. Nugo plánasge boahtá ovdan, de Meahciráđđehus ii leat váldán vuhtii riikkabeivviid, láhkaásaheaddji, dáhtu, go lea eambbo mieđihastán báikkálaš olbmuide dálvvi áigái Darvvatvári meahcceguvlui guhkálaš, oppa gieldda gokči meahccejohtaluslobiid almmá čielggatkeahttá vahágiid ja heađuštusaid ja áigái guoskevaš ja guvllolaš ráddjehusaid. Mohtorgielkásafáradoaibma ii leat dikšun- ja geavahanplánas ráddjejuvvon dušše lustageavahanavádahkii, muhto Meahciráđđehus mieđiha dán ulbmila várás lobiid maiddái boaittobealeavádahkii, mii čuohcá oppa Meahciráđđehusa avádatjuohkovuogádahkii. Seammás dat čuohcá vejolašvuhtii bargat sámi kulturhápmái gullevaš ealáhusaiguin, erenoamážit boazodoaluin, <span type="quote">”boaittobealeavádagas”</span>. Meahciráđđehusa vuohki addit turismafitnodagaide juogalágan <span type="quote">”safáralobiid”</span> dihto mohtorgielkámeari geavaheapmái luondduturismadoaimmas lea čabu gávppálaš doaibma. Dákko bokte 113</p>
<p>ČUOVUS 1. 15(18) meahccejohtaluslága ollašuvvan meahcceguovllus lea ollásit eiseváldedoaimma goziheami olggobealde. Boazodoalu ja luonddudili buorideami dáfus sihke geasi- ja dálvviáigásaš meahccejohtalusa heajos váikkuhusaide Darvvatvári meahcceguovllus galggašii doaladuvvat mealgat duođaleappot ja daidda galggašii sáhttit árvalit ráddjehusaid. Meahccejohtalusa suovvan dálá dilis čuohcá guovllu meahccáivuhtii, luonddudillái ja boazodollui ja vejolašvuođaide bargat eará luondduealáhusaiguin ja dakko bokte sámekultuvrra ávnnaslaš vuđđui. Beanavuodjindoaibma <em type="italic">Sámedikki </em>cealkámušain deattuhuvvo beanavuodjima ja beatnagiiguin dáhpáhuvvi meahccebivddu vahátlašvuohta boazodollui. Beatnagat dagahit vahágiid dálvit nu, ahte biđgejit ealuid ja ruohtahit bohccuid. Čakčat bivdobeatnagat heađuštit bohccuid ragatáigge, mii čuohcá áldduid miessáivuhtii. Erenoamáš vahátlaš lea ruohtahit čoavjjehiid giđđadálvve, dasgo dalle álddut sáhttet reitot, mii fas ná čuohcá miessáivuhtii. Beatnagiid ciellan, go daiguin vuoddjájuvvo, gullo duottarduovdagis guhkás ja ná gavdnje bohccuid, mii lasiha beanavuodjima heajos váikkuhusaid. Boazu haksá maiddái juo guhkkin beatnaga. Jos bohccuid vuojehettiin deaivá oktii beanagessosiin dahje eará beatnagiiguin, de dát boazobargu gal manná ollásit duššás. Beanavuodjima heajos váikkuhusat boazodollui leat gávnnahuvvon plánas, muhto meahcceguovloplána árvalusat leat doaimma joatkima bealde gávppálaš ja čuoččuhuvvon oktasašgeavaheami ákkaid vuođul. Meahciráđđehus mieđiha beanavuodjinfitnodagaide ja -safáraide lobiid almmá ahte mihkkige lágaid geatnegahtášii dan doaibmat dakkár vugiin, mii čuohcá sakka sámiid boazodoallovejolašvuođaide. Meahciráđđehus garvá dasa lassin logus <span type="quote">”Sosiálalaš ja kultuvrralaš váikkuhusat”</span> (s.84) iežas vásttu beanavuodjindoaimmas nu, ahte čujuha dasa, ahte dat ii sáhte seahkanit <span type="quote">”iešráđálaš beanavuodjindoibmii”</span>. Lobiid, maid Meahciráđđeus mieđiha beanavuodjinfitnodagaide, dat dasa lassin ákkastallá – dego ii ollege áddešii ášši – <span type="quote">”boazodoalu dorvvastemiin”</span> (s.52). Beanavuodjindoaibma sámiid ruovttuguovllu boazodoalu ektui ii goittot <em type="italic">sámedikki </em>mielas deavdde oktasašgeavahanvuoigatvuhtii ásahuvvon eavttu das, ahte doaibma ii oaččo dagahit vahága. Meahciráđđehusas lea goittotge vejolašvuohta seahkanit gávppálaš beanavuodjinsafáraide, maidda dat ii leat moktege geatnegahtton mieđihit lobi. Girdijohtalus Girdijohtalus girdiin ja helikopteriin laktása astoáiggedoaibman erenoamážit guolástussii ja meahccebivdui. Helikopterjohtalus lea seaivuma hárrái lobivuloš doaibma. Astoáiggedoibmii gullevaš helikopterjohtalusa birra galggašii <em type="italic">sámedikki </em>mielas soahpat bálgosiiguin ja geahččalit gáržžidit dan. Dasa lassin galggašii guorahallat vugiid, mo girdiin dáhpáhuvvi dálvviáigásaš lustaguolástussii sáhtášii seahkanit. 114 </p>
<p xml:lang="hbs">ČUOVUS 1. 16(18)</p>
<p>Guolástus Guolástus lea mearkkašan ja mearkkaša ainge ruovttudárbobivdun erenoamáš ollu Giehtaruohttasa boazosámiide. Mihkkege ii goittotge dorvvas sidjiide vuoigatvuođa guolástit lagasčáziin. Giehtaruohttasa sámit leat ng. eanahis sámit, geain ii leat stuorrajuohkodállu (gč. PeVL 7/1978). Dákkár dilis sii eat leat osolažžan guolástangottiin eaige sáhte oassálastit guolástusa hálddašeapmái. Meahcceguovloplána ii gieđahala dáid áššiid. Meahciráđđehus fas áigu joatkit iežas ceggen meahccejohtalusvuogi, mii manná ruossalassii lágain ja man dihte dálvviáigásaš lustaguolástus dađistaga lassána meahccejávrriin. Meahccebivdu Meahcceguovloplánas gávnnahuvvo beanabivddu heajos váikkuhusain sámeboazodollui ja eará sámeealáhusaide. Meahciráđđehus vuovdá olgogieldalaččaide bivdolobiid oassin iežas čuoččuhan eananeaiggáda vuoigatvuođas. Ja nuba dalle sámiid kulturhápmái gullevaš meahccebivddu ollašuvvan lea vuosttažettiin eastta Meahciráđđehusa gávppálaš doibmii. Earáid go báikegoddelaččaid lohpebivdu beatnagiin lea maiddái ollásit Meahciráđđehusa mearridanválddis. Dat ahte meahcceguovllus ožžot leat earáge go boazobeatnagat, lea dán plánas čielga heajos bealli, mii bealistis čuohcá vejolašvuođaide bargat sámekultuvrrain. Ruvkedoaibma Meahciráđđehus doaladuvvá positiivvalaččat ruvkedoibmii, ja nuba mieđiha earret eará lobiid bohkanrusttegiid fievrrideapmái bievlan dilis, go doaibmis ii leat vel rogganválddáhat. Ruvkeláhkaásaheapmi fas addá vuoigatvuođa guoskevaš dilis dušše juohkeolbmovuoigatvuhtii vuođđuduvvi doibmii, iige nappo vuoigatvuođa geasiáigásaš meahccejohtalussii ja guhkálaš bohkandoaimmaide. Guoskevaš dutkanlobiid mieđiheapmi čuohcá <em type="italic">sámedikki </em>mielas lágavuostásaččat sámiid vejolašvuođaide bargat iežaset árbevirolaš ealáhusaiguin almmá ahte dákkár meannudeapmái oppa gávdnoge láhkaásahuslaš dárbu. 4. Čoahkkáigeassu </p>
<p><em type="italic">Darvvatvári meahcceguovllu dikšun- ja geavahanplána bealistis heajuda dahje dahká veadjemeahttumin – lága ja riikkaidgaskasaš soahpamušaid vuostá – bargat sámekultuvrii gullevaš ealáhusaiguin, erenoamážit boazodoaluin dan ma á, go meahcceguovloláhka bođii fápmui. Riikkaidgaskasaš soahpamušaid gozihanorgánat – ma imuš ON:a TSS-komitea dán jage – leat ovdanbuktán iežaset fuola das, ahte eanaoamastussii ja -geavaheapmái guoskevaš eahpesihkkarvuohta uohcá sámiid vuoigatvuhtii bajásdoallat ja ovddidit iežaset árbevirolaš kultuvrra ja eallinvuogi, erenoamážit boazodoalu, ja leat ávžžuhan Suoma stáhta álgit dárbbašlaš doaimmaide dan sihkkarastin dihte ahte sierralágan doaimmaiguin ii gáržžiduvvošii sámiid vuoigatvuohta bajásdoallat ja ovddidit iežaset árbevirolaš kultuvrra ja eallinvuogi, erenoamážit boazodoalu. </em>115 </p>
<p xml:lang="hbs">ČUOVUS 1. 17(18)</p>
<p><em type="italic">Meahciráđđehus geah ala gal retorihka dásis dovddastit sámiid sierravuoigatvuođaid, muhto ii álgge doarvái beaktilis doaimmaide daid ollašuhttin dihte. Dan sadjái Meahciráđđehus iežas oamasteaddjisátneválddi vuođul dorvvasta sámiid ruovttuguovllu meahcceguovlluin váldoálbmoga kultuvrii gullevaš <span type="quote">”ovdáneami”</span> ja dán álbmotoasi sajádaga. Dikšun- ja geavahanplána lea gárvvásmuvvan Meahciráđđehusas dalle, go ođđa Meahciráđđehusláhka ja ovdalis máinnašuvvon muhtun eará lágat eai lean vel fámus, ja nuba plána ii vuođđuduva gustojeaddji láhkii. Plánas leat muđui váldojuvvon vuhtii dat áššit, main sámediggi lea sáhttán soahpat Meahciráđđehusain. Oppalaš árvvoštallamin Darvvatvári meahcceguovllu dikšun- ja geavahanplána birra sáhttá gávnnahit ahte dan vuođđo ovdosat deattuhit boasttoládje meahcceguovlolága ulbmiliid. Plánas leat plánenvuogi ja plána sisdoalu hárrái moanat uoggát, mat mannet meahcceguovlolága njuolggadusaid ja ulbmiliid vuostá ja mannet ruossalassii sámiid vuoigatvuođaid dorvvastemiin. </em></p>
<p><em type="italic">Sámediggi sámiid virggálaš ovddasteaddjin vuostálastá plána nannema dán hámis maiddái dan sivas, ahte plánas eai leat dalle go dat gárvvásmuvvá sáhttán oppa válditge vuhtii meahciráđđehuslága mieldásaš sámekultuvrra dorvvastangeatnegahttima eaige ovttadássásašvuođalága addin vejolalašvuođa sámiid positiivvalaš sierragieđahallamii. </em></p>
<p>Jođiheaddji </p>
<p xml:lang="fin">Pekka Aikio</p>
<p>Láhkaalmmáičálli</p>
<p xml:lang="fin">Heikki J. Hyvärinen</p>
<p>Čuovus:</p>
<p>Sámiid bistevaš ovdáneami prográmma 2006117</p>
<p xml:lang="hbs">ČUOVUS 2. 1(10)</p>
<p><em type="bold">Plána álggahančoahkkimiin ovdanboahtán oainnut ja daid vuhtiiváldin plánas </em></p>
<p>Go plána álggahuvvui skábma–juovlamánus 2000, de dollojuvvui báikkálaš olbmuide dieđihan- ja ságastallandilálašvuohta Gárasavvonis, Guhttásis ja Leaibejávrris. Dasa lassin Meahciráđđehus doalai seammasullasaš dilálašvuođa Giehtaruohttasa bálgosa stivrrain juovlamánus 2000. Meahciráđđehusa (MR), Eanodaga gildii guoskevaš ovttasbargojoavku gieđahalai plána álggaheami čoahkkimisttis guovvamánus 2001. Dán čuvvosii leat merkejuvvon ovdalis namuhuvvon čoahkkimiin ovdanboahtán árvalusat ja sávaldagat plána ektui. Dasa lassin dása leat merkejuvvon sániiguin <span type="quote">”eará kommeanttat”</span> earáin go namuhuvvon oassebeliin plánaárvalusa dahkama oktavuođas boahtán evttohusat.</p>
<p>Čoahkkimiin bohte ovdan maiddái dakkár gažaldagat ja kommeanttat, mat eai guoskan Darvvatvári meahcceguvlui. Dat merkejuvvojedje muitui, muhto dat eai leat dán oktavuođas gieđahallon. Čoahkkimiin moite muhtun osiin maiddái dálá láhkamearrádusaid, muhto go plána lea dahkkojuvvon dálá láhkamearrádusaid mielde, de dákkár kommeanttat eai dákko viidáseappot váldojuvvo vuhtii.</p>
<p xml:lang="fkv"><em type="bold">DILÁLAŠVUOHTA JA EVTTOHUS </em></p>
<p xml:lang="vep"><em type="bold">MEAHCIRÁĐĐEHUSA KOMMEANTA, MOVT VÁLDOJUVVON VUHTII PLÁNAS </em></p>
<p><em type="bold">GÁRASAVVONA DILÁLAŠVUOHTA 28.11.2000 Almmolaš áššit </em></p>
<p>Leatgo boahttevaš buolvvain eallinvejolašvuođat guovllus? -Plána geahččala dorvvastit bistevaš ovdáneami, masa gullet mávssolaš oassin boahttevaš buolvvaid eallinvejolašvuođat.</p>
<p>Leago Meahciráđđehusa doaibmavuohki rievdan jagiid mielde? -Máilbmi rievdá ja láhkamearrádusat maiddái. Meahciráđđehus válddii 1990-logus virggálaččat iežas doaibmavuohkin oassálasti plánema, mii oaivvilda ee. dan, ahte guovlluid geavaheaddjit gullojuvvojit plánaid dagadettiin. Galgá goittot muitit, ahte geavaheddjiid sávaldagat mannet muhtun muddui ruossalassii. Nuba gullan ii oaivvil dan, ahte buot sávaldagat ollašuhttojit. Oassi sávaldagain sáhttet mannat maiddái ruossalassii dálá láhkamearrádusaiguin, ja láhkamearrádusaid vuostásaš árvalusaid ii plánas sáhte dahkat. +Plána lea dahkkojuvvon oassálasti plánema prinsihpa mielde.</p>
<p>Boazodoallit ja luondduealáhusdálolaččat leat áibbas earáárvosaš sajádagas go mii earát. Mii earát leat máksán jahkeviissaid vearuid ja nuppit dušše ožžot ovdduid. -Meahcceguovllu oktan váldoulbmilin lea dorvvastit luondduealáhusaid. Nuba ráfálaš áidalas guovllut mearkkašit ollu luondduealáhusaide. Láhkamearrádusaiguin leat geahččalan dorvvastit dákkár guovlluid seailuma. +Plána viggá dasa, ahte sierra oassebealit almmá stuorit ruossalasvuođaid haga sáhttet geavahit meahcceguovllu.</p>
<p>Rievdaduvvojitgo meahcceguovllut ja jekkiidsuodjalanguovllut giddodahkan, ja gildojuvvogo dasto ovdamearkka lappilašsiiddaid oamastanvuoigatvuohta? -Luonddusuodjalanguovllut čohkkejuvvojit sierra giddodahkan luonddusuodjalanlága (1096/1996) mielde. Dákko ii leat jearaldat eananoamastanvuoigatvuođain. +Plána lea dahkkojuvvon dálá láhkamearrádusaid mielde.</p>
<p><em type="bold">Meahciráđđehusa barttat </em>Man ollu Meahciráđđehus áigu hukset barttaid turisttaide? Čuohcá priváhta fitnodatolbmuid bursii. Meahciráđđehus ii oaččo hukset barttaid dinen dihte. +Plánas gávnnahuvvo, ahte dán áigge leat doarvái barttat meahcceguovllus. Ođđa barttaid eai árval – earret dakkár ráddjejeaddji eavttu, ahte jos lustageavahanavádagas leahkki rádjegozáhusa gozihanbarttat (Sálvvošjávri, Čiekŋalisjávri) sirdašuvvet Meahciráđđehussii. 118 </p>
<p xml:lang="hbs">ČUOVUS 2. 2(10)</p>
<p xml:lang="fkv"><em type="bold">DILÁLAŠVUOHTA JA EVTTOHUS </em></p>
<p xml:lang="vep"><em type="bold">MEAHCIRÁĐĐEHUSA KOMMEANTA, MOVT VÁLDOJUVVON VUHTII PLÁNAS </em></p>
<p><em type="bold">GÁRASAVVONA DILÁLAŠVUOHTA 28.11.2000 Meahciráđđehusa barttat </em></p>
<p>Čiekŋalisjávrri ávdinstohpui lea váttis dádjadit. -Dát kommeanta lea boahtán máŋgasis. +Vuosttažettiin dán bartta ektui plánii lea guđđojuvvon dat ráddjeaddji eaktu, ahte dálá barttaid sáhtášii sirdit sullii 2 km:a siste vuohkkaset sadjái.</p>
<p>Eaigo barttat vehážiid sirdašuva Villi Pohjolai ja dasto lássejuvvojit? -Luondduriggodatplána mielde ii sáhte doaibmat ná. +Plánas lea árvaluvvon guovllu dálá guovtti ávdinstobu bisuheapmi dás duohkoge ávdinstohpun.</p>
<p><em type="bold">Priváhtaolbmuid doarjjabáikkit / eananbihtáid láigohan- ja geavahanvuoigatvuođat </em>Várrego Meahciráđđehus báikkálaš olbmuide eananbihtáid, maidda sáhtášii hukset barttaid omd. boares guolástanguovlluide? Mis lea návddašanvuoigatvuohta čáziide ja vejolašvuohta danin vuođđudit viesu meahccái. MR gal láigoha eatnama, muhto maiddái čoaggá ruđaid. Meahciráđđehus stáhta geahču vuolde hovde min ruhtapolitihkainis. -Meahcceguvlui ii sáhte hukset barttaid. Spiehkastahkan leat doarjjabáikkit luondduealáhusulbmiliidda. Meahcceguovllu siskkobeale priváhtaeatnamat eai gula meahcceguvlui. +Plána addá vejolašvuođa vuođđudit doarjjabáikkiid luondduealáhusaid dárbbuide. Ohcci galgá ee. deavdit luondduealáhusaid ruhtadanlágas (45/2000) daddjojuvvon ákkaid. </p>
<p>Jaarna ja Hárrejávrri gáddái galggašii várret doarjjabáikkiid luondduealáhusaide. Doarjjabáikkit galggašedje maiddái Lávejávrái, Márddajávrái ja Sáltejávrái. +Plána addá vejolašvuođa vuođđudit ođđa doarjjabáikkiid luondduealáhusaide. Plánas árvaluvvo, ahte luondduealáhusaid doarjjabáikkit čohkkejuvvojit vejolašvuođaid mielde dálá visttiid oktavuhtii.</p>
<p>Min návddašančázit leat meahcceguovllus. Danin galggašii oažžut maiddái barttaid meahcceguvlui. +Plánas lea árvalus das, maiguin prinsihpaiguin dálá, ovdal golggotmánu 1993 huksejuvvon visttiide sáhttá dahkat láigo- dahje geavahanvuoigatvuođasoahpamuša.</p>
<p>Eaihan dálá boares barttat galgga mieskat, muhto daid galgá sáhttit ordnet. +Plánas lea árvalus das, maiguin prinsihpaiguin boares barttaid oažžu ordnet.</p>
<p><em type="bold">Meahccebivdu ja guolástus </em></p>
<p>Báikegoddelaččaid friddja meahcástan- ja guolástanvuoigatvuohta galgá seailluhuvvot. -Meahcceguovlolágas (62/1991) lea dákkár ulbmil. Plána bokte eai goittot čovdojuvvo dákkár áššit, dasgo meahcástan- ja guolástanlágat leat seammát sihke meahcceguovllus ja dan olggobealde. +Plánas lea ákkastallon, man dehálaš lea bisuhit báikegoddelaččaid friddja meahcástanvuoigatvuođa.</p>
<p>Álgočavččas ii oččoše vuovdit rievssatlobiid daidda, geat bivdet beatnagiiguin. Duššada rievssatnáli, go bivdá álgočavččas beatnagiiguin. Rievssatbivddu beatnagiiguin galggašii ollásit gieldit. -Leat boahtán maiddái vuostálas árvalusat, gč. vuolábealde. +Ii árvalus plánas.</p>
<p>Báikegoddelaččaid beanabivddu ii galgga gieldit. -Meahciráđđehus ii muddedala báikegoddelaččaid bivddu. +Eai rievdadusat plánii.</p>
<p>Goahppilfálliid suodjalit eanet go olbmuid. Dat leat buot vearrámus rievssatbivdit. -Goahppilfálli lea ráfáidahtton ealli. +Plána bokte ii sáhte váikkuhit dán áššái.</p>
<p>Dáppe lea beare stuorra riebannálli. +Plánas lea Meahciráđđehusa oaidnun, ahte lea mávssolaš bivdit riebaniid fuođđodikšun- ja luonddusuodjalansivaid dihte. Riebanbivddu lágideapmi gullá fuođđodikšunbirii ja fuođđodikšunovttastussii. 119</p>
<p xml:lang="hbs">ČUOVUS 2. 3(10)</p>
<p xml:lang="fkv"><em type="bold">DILÁLAŠVUOHTA JA EVTTOHUS </em></p>
<p xml:lang="vep"><em type="bold">MEAHCIRÁĐĐEHUSA KOMMEANTA, MOVT VÁLDOJUVVON VUHTII PLÁNAS </em></p>
<p><em type="bold">GÁRASAVVONA DILÁLAŠVUOHTA 28.11.2000 Meahccebivdu ja guolástus </em>Báikegoddelažžii livččii buorre diehtit, gosa veajehat leat gilvojuvvon. -Meahciráđđehus doallá jahkásaš registara guollegilvimiin ja dieđut doaimmahuvvojit jahkásaččat ee. Eanodaga guolledoalloráđđádallangoddái ja Lappi bargofápmo- ja ealáhusguovddážii. Báikkálaš olbmot ožžot dieđuid ee. MR:a guolástanmeaštáriin. +Ii árvalus. </p>
<p>Bieggajávrái gilve goas nu vádjolančuovžžaid ja oppa jávri billašuvai. Dál Bieggajávri lea fas buorránan. Sáltejávrige lea billašuvvan. +Plánas daddjojuvvo, ahte čuovžžaid gánnáha gilvit dás duohko dušše daidda jávrriide, maidda lea vejolaš fidnet čuovžanáli, mii lassána lunddolaččat.</p>
<p xml:lang="rmn"><em type="bold">Lubmen </em></p>
<p>MR galggašii sáhttit láigohit buriid luomejekkiid, nu ahte earát eai beasaše lubmet dain. -Láhkamearrádusaid mielde dát ii leat vejolaš. +Ii árvalus.</p>
<p><em type="bold">Boaldinmuorraváldin </em></p>
<p>Ovdal gili oktasaš boaldinmuorraváldinguovllus muoraid váldimis ii dárbbašan máksit ollege. Boaldinmuorra lea beare divrras muoraid sturrodaga ja kvalitehta ektui. Boaldinmuora galgá oažžut nuvttá. -Meahciráđđehus lea geatnegahtton bearrat boaldinmuoras govttolaš mávssu. +Plánas dorvvastuvvo báikkálaš olbmuid boaldinmuorrafidnen.</p>
<p><em type="bold">Eananávdnasiid váldin </em></p>
<p>Lea dárbu váldit vehá čievrra maiddái meahcceguovllus, omd. Čiekŋalisjávrri guovllus bartta huksejeaddji dárbbaša leikenčievrra. +Plánas lea várrejuvvon dákkár vejolašvuohta.</p>
<p><em type="bold">Geasiáigásaš johtalus ja johtolagat </em></p>
<p>Gárasavvonis galggašii fidnet Guovdageidnui geainnu meahcceguovllu čađa. -Meahcceguovloláhka (62/1991) gieldá ráhkadit geainnu. Maiddái vuostálas kommeanttat leat ovdanbukton, gč. vuolábealde. +Plánas daddjojuvvo, ahte geainnut leat gildojuvvon meahcceguovllus.</p>
<p>Gárasavvonis Guovdageidnui ii oaččo ráhkadit geainnu. Dat dolvvošii meahcceguovllu ráfi ja duššadivččii guollečážiid. -Árvalus lea meahcceguovlolága (62/1991) mielde. +Plánas daddjojuvvo, ahte geainnut leat gildojuvvon meahcceguovllus.</p>
<p>Meahciráđđehus galggašii divvut Čiekŋalisjávrri johtolaga Čiekŋalisjávrris ovddosguvlui. +Plána bokte lea vejolaš unnánaš ordnet johtolaga.</p>
<p>Suoma rastá manni boazoáidi lea fuotni eará elliide. Áidi čuohcá ee. ealggaid johtaleapmái. -Áiddi allodaga sáhttá báikkuid vuolidit ealggaid johtaleami álkidahttin dihte. Ii gáibit árvalusa plánas. +Ii árvalus plánas.</p>
<p>Eaigo Darvvatvári guovllus leat merkejuvvon geassejohtolagat, maid mielde sáhttá johtit njealjejuvllagiiguin? -Johtolagat leat merkejuvvon meahccejohtaluslobi čuovuskártii ja Geaidnohálddahusa máđijat dasa lassin maiddái meahccái. +Plánas árvalit dálá vuogádaga joatkima, nuppiiguin sániiguin báikegoddelaččaide mieđihuvvojit buriid ákkaid vuođul geasiáigásaš meahccejohtaluslobit dálá johtolagaide.</p>
<p>Mađi unnit geassejohtolagat, dađi buoret. -Meahcceguovloiešlági dáfus ášši lea jur ná. Nuppe dáfus geasi- áigásaš meahccejohtalusa gánnáha čohkket muhtun johtolagaide. +Plánas eai árval vuođđudit ođđa johtolagaid. 120</p>
<p xml:lang="hbs">ČUOVUS 2. 4(10)</p>
<p xml:lang="fkv"><em type="bold">DILÁLAŠVUOHTA JA EVTTOHUS </em></p>
<p xml:lang="vep"><em type="bold">MEAHCIRÁĐĐEHUSA KOMMEANTA, MOVT VÁLDOJUVVON VUHTII PLÁNAS </em></p>
<p><em type="bold">GÁRASAVVONA DILÁLAŠVUOHTA 28.11.2000 Mohtorgielkkástallan </em>Leago Meahciráđđehus bidjamin ođđa ávssuid báikegoddelaš mohtorgielkkástalliide? -Dálá láhkamearrádusat eai dan gáibit. +Plánas eai árval rievdadit dálážis báikegoddelaččaid mohtorgielkkástallama. </p>
<p>Mohtorgielkájohtolaga galgá sirdit eret guovdu Giehtaruohttasa, go fidnejuvvo Muonájot- ja Rádjeeatnoráigge manni johtolat. Mohtorgielkájohtolagaid mielde johtti mohtorgielkkát gavdnjejit eret guovllu elliid: ealggaid, bohccuid, rievssahiid jna. Giehtaruohtas lea baskkes guovlu, iige dat gierdda ahte dan čađa manná mohtorgielkájohtolat. -Muonájot- ja Rádjeeatnoráigge manni johtolat geahpedivččii mohtorgielkkástallandeattu meahcceguovllus. +Plánas guottihuvvo Muonájot- ja Rádjeeatnoráigge johtti mohtorgielkájohtolaga huksen, muhto ii árvaluvvo heaittihuvvot meahcceguovllus johtti mohtorgielkávuojáhat.</p>
<p>Čiekŋalisjávrái mohtorgielkávuojáhagaid ruossalastinsadjái galggašii bidjat bázahusfuolahusbáikki. Geassit oaidná, man ollu mohtorgielkkástallit guđđet bázahusaid dakko. +Eai rievdadusat plánii.</p>
<p><em type="bold">GUHTTÁSA DILÁLAŠVUOHTA 30.11.2000 Almmolaš áššit </em>In ipmir, manin luonddusuodjalanguovlluid galgá oppanassiige vuođđudit. Min leat fargga suodjalan jámas. Suodjaleapmi buktá álo ođđa ráddjehusaid. Juohkehaš galggašii beassat dahkat meahcceguovllus, maid ieš háliida. Jos gii nu háliida vuođđudit turismma doarjjabáikki, de dat ii lihkostuva. Turisma lea čohkkejuvvon Gilbbesjávrái ja Heahttái. Dáppe Guhttásis ii sáhte dahkat maidege. -Plánema vuođđun leat dálá láhkamearrádusat. +Dán ášši ii sáhte mearridit plána bokte. </p>
<p>Dat ii leat váldojuvvon vuhtii, maid boazoealáhus dagaha earáide. Buot luondduealáhusbargit eai leat boazodoallit. -Meahcceguovllu oktan váldoulbmilin lea dorvvastit boazodoalu ja luondduealáhusaid. Ráfálaš áidalas guovllut leat dehálaččat luondduealáhusaide. Meahcceguovllus dát geavahanhámit leat muhtun muddui lága vuođul vuoruhuvvon, vaikko vel luonddu máŋggabealat geavaheami vejolašvuođaid dorvvasteapmi láhčá maiddái vuođu smávvalágan turismafitnodatdoibmii. +Eai rievdadusat plánii.</p>
<p>Boazoáiddiid ráhkadeapmái ii leat jerrojuvvon lohpi láddelaččain, boazodolliin gal jerrojuvvo. -Meahciráđđehus gullá bálgosa lága vuođul. +Eai rievdadusat plánii.</p>
<p><em type="bold">Meahciráđđehusa barttat ja dolastallabáikkit </em>Čiekŋalisjávrái galggašii hukset doarjjabáikki, man fitnodagat sáhtášedje láigohit. Sáhtášii ovdamearkka dihte stuoridit dálá ávdinstobu dahje divvut dan. Ođđa dahje ođasmahtton barta sáhtášii doaibmat várrenstohpun. Čiekŋalisjávrri barta livččii buorre sihke mohtorgielkkástalliide ja beanavuddjiide. Dat galggašii leat lássejuvvon láigostohpu. -Plánii lea guđđojuvvon dakkár ráddjejeaddji eaktu, ahte jos lustageavahanavádagas leahkki Rádjegozáhusa gozihanbarttat sirdašuvvet Meahciráđđehussii, de mearrida Meahciráđđehus bartta geavaheamis plánas árvaluvvon avádatjuogu váldočuoggáid mielde, go lea vuos gullan čanasjoavkkuid ja váldán vuhtii boazodoalu beroštumiid. +Eai rievdadusat plánii. </p>
<p>Darvvatvári guovllus galggašedje leat eanet barttat. Meahciráđđehusas galggašii leat barta Kärppälommolis. Leahttaseanu siste leat ollu barttat Darvvatvári guovllu ektui. -Darvvatvári meahcceguovlu lea boaittobealde, ja guovllu meahcceguovloiešlági seailluhan dihte guvlui ii gánnát vuođđudit ođđa barttaid, mat buvttášedje ođđa lustageavaheami meahcceguvlui. Eai Leahttaseanu– Jiehtájoga jekkiidsuodjalanguovllusge leat go golbma bartta, main guokte leat joga siste. +Plánas eai árval ollásit ođđa barttaid ođđa sajiide. 121</p>
<p xml:lang="hbs">ČUOVUS 2. 5(10)</p>
<p xml:lang="deu"><em type="bold">DILÁLAŠVUOHTA, EVTTOHUS </em></p>
<p xml:lang="isl"><em type="bold">MR:A KOMMEANTA, MOVT VÁLDOJUVVON VUHTII PLÁNAS </em></p>
<p><em type="bold">GUHTTÁSA DILÁLAŠVUOHTA 30.11.2000 Meahciráđđehusa barttat ja dolastallabáikkit </em>Čiekŋalisjávrri bartii ii dádjat. Bartta sáhtášii sirdit. -Dán kommeantta leat ovdanbuktán máŋggas. +Vuosttažettiin dán bartta ektui plánii lea guđđojuvvon dakkár ráddjejeaddji eaktu, ahte dálá barttaid sáhtášii sirdit sullii 2 km:a siste vuohkkaset sadjái. </p>
<p>Darvvatvári meahcceguovllus leat imaš ollu johttit. Sáhtášiigo Čiekŋalisjávrri johtolaga ala fidnet dolastallanbáikki, omd. Pahakuru birrasiidda? Lávvobealli livččii áibbas buorre. -Meahcceguovlluid iešláhkái eai dábálaččat heive fuolahuvvon dolastallanbáikkit. Dilli lea áibbas eará ovdam. dihte álbmotmehciin, main oažžu dolastallat dušše fuolahuvvon dolastallanbáikkiin eanemus geavahuvvon avádagas. Meahcceguovllus oažžu dolastallat gokko beare. +Plánas eai árval vuođđudit fuolahuvvon dolastallanbáikkiid meahcceguvlui.</p>
<p><em type="bold">Priváhtaolbmuid doarjjabáikkit / eananbihtáid láigohan- ja geavahanvuoigatvuođat </em>Leago vejolaš hukset bartta Meahciráđđehusa eatnamii? -Meahcceguvlui ii sáhte hukset barttaid. Spiehkastahkan leat doarjjabáikkit luondduealáhusulbmiliidda. Meahcceguovllu siskko- beale priváhtaeatnamat eai gula meahcceguvlui. +Eai rievdadusat plánii. </p>
<p>Jos meahcástansearvi háliidivččii hukset bartta meahcceguvlui, de fidnego dasa lobi ja movt? -Ii fidne. Ohcci galgá deavdit boazodoalu ja luondduealáhusaid ruhtadanlága (45/2000) ákkaid. +Eai rievdadusat plánii.</p>
<p>Meahcceguovlolága mielde sáhtášii nappo cegget gaskaboddosaš idjadanbáikki omd. lávu, man sáhttá váldit fas dasto eret. -Sáhttá gal. +Linjját leat čállon plánii.</p>
<p>Bággolotnugo Meahciráđđehus vel jagiid geažes barttaid, mat leat huksejuvvon dan eatnamiidda? Mus lea MR:a eatnamiin doarjjabáiki. Jos jávrris ii šat guolástuvvo, de gehččojuvvogo ahte ii leat šat ágga doallat doarjjabáikki? -Bággolotnun ii boađe jearaldahkii, muhto láigosoahpamuš gal sáhttá healbat, jos doarjjabáikki ii sáhte šat ákkastallat luondduealáhusaiguin bargama vuođul. +Plánas daddojuvvo, ahte Meahciráđđehus joatká dálá luondduealáhusdoarjjabáikkiid láigo- ja geavahanvuoigatvuođasoahpamušaid, jos geavahanulbmil bissu dakkárin, go soahpamušas daddjojuvvo.</p>
<p><em type="bold">Boaldinmuorraváldin </em>Movt Meahciráđđehus vuovdá ng. lappilašsiiddaid guovlluin muora? Buhttego Meahciráđđehus lappilašsiiddaide daid muoraid ovddas, maid lea ovdal vuovdán? Ávki Meahciráđđehusa ruhtačoaggimis manná eará sadjái. -Meahciráđđehus lea geatnegahtton bearrat boaldinmuoras govttolaš mávssu. +Eai rievdadusat plánii. </p>
<p><em type="bold">Eananávdnasiid váldin </em>Movt leikenčievrra fidne? Go huksejin meahcceguvlui doarjjabáikki, de soahpamušas čuoččui ahte ii geađggige oaččo jorgalit. +Plánas lea várrejuvvon vejolaš- vuohta váldit unnánaš leikenčievrra. </p>
<p><em type="bold">Ruvkedoaibma </em>Gullágo ruvkedoaibma luonddu máŋggabealat geavaheapmái? -Ii meahcceguovlolága (62/1991) mielde gal. Dát čielgá meahcceguovlolága dárkilet ákkastallamiin. +Meahcceguovlolága mielde meahcceguvlui ii oaččo mearridit ruvkebire almmá stáhtaráđi lobi haga. Go láhka bajida mearrádusdahkanvuoigatvuođa ná bajás, de ii Meahciráđđehus daga dán plánas árvalusaid iige ávžžuhusaid dán áššis. </p>
<p>Sáhttágo priváhtaolmmoš dahkat rogganváldima? -Sáhttá. Rogganváldima sáhttá ruvkelága (503/1965) mielde dahkat meahcceguvlui. +Eai rievdadusat plánii. 122</p>
<p xml:lang="hbs">ČUOVUS 2. 6(10)</p>
<p xml:lang="fkv"><em type="bold">DILÁLAŠVUOHTA JA EVTTOHUS </em></p>
<p xml:lang="vep"><em type="bold">MEAHCIRÁĐĐEHUSA KOMMEANTA, MOVT VÁLDOJUVVON VUHTII PLÁNAS </em></p>
<p><em type="bold">GUHTTÁSA DILÁLAŠVUOHTA 30.11.2000 Geasiáigásaš johtalus ja johtolagat </em>Gulddáma bokte sáhtášii ráhkadit njuolggo geaidnooktavuođa gitta Leaibejávrái. Galggašii fidnet roviid Gulddáma ja Leaibejávrri gaskasaš máđija ala. Gulddáma ja Leaibejávrri gaskka ii sáhtet johtit heasttain, nu guhká go doppe eai leat rovit. -Gulddáma ja Leaibejávrri gaskasaš máđidja gullá Geaidnohálddahussii ja dat ordne dan. +Plánas árvaluvvo, ahte jos Gulddáma ja Leaibejávrri gaskasaš máđidja šaddá Meahciráđđehussii, de dat dollojuvvo rabasin ja vuogas ortnegis. </p>
<p>Guhttásis Sálvvošjávrái manni meahccevuojáhat galggašii ordnejuvvot. -Luonddu gollama dáfus ákkastallon evttohus, man oktage ii leat vuostálastán. +Plánas árvaluvvo, ahte Gulddáma ja Sálvvošjávrri gaskasaš vuojáhahkii ráhkaduvvojit láktasajiid rastá dárbbašlaš rovit ja šalddit njealjejuvllagiid várás.</p>
<p><em type="bold">LEAIBEJÁVRRI DILÁLAŠVUOHTA 7.12.2000 Almmolaš áššit </em></p>
<p>Manin meahcceguovllut leat jur Davvi-Lappis? -Meahcceguovlluid vuođđudeami oktan vuolggasadjin lei dat, ahte vuođđudanvuloš guovllut leat áidalas geainnuhis guovllut. Eará sajis Suomas eai gávdno dákkár guovllut. +Eai rievdadusat plánii.</p>
<p>Jerrojuvvuigo vuođđudeami oktavuođas lappilaččaid oaidnu áššis vai dušše lullisuopmelaččaid oaidnu? -Meahcceguovlokomiteas ledje ovddasteaddjit sihke Lulli- ja Davvi-Suomas. +Eai rievdadusat plánii.</p>
<p>Jos boaldinmuora váldinvuoigatvuohta, johtinvuoigatvuođat ja meahcástan- ja guolástanvuoigatvuohta bissot, de lea áibbas buorre. -Plána bokte geahččalit dorvvastit báikegoddelaččaid árbevirolaš vuoigatvuođaid, eaige daidda árvaluvvo rievdadusat. +Eai rievdadusat plánii.</p>
<p>Iihan dát nu fuotni leatge, go buot návddašanvuoigatvuođat ja eará áššit bisuhuvvojit. -Gč. bajábealde.</p>
<p>Bisuhuvvojit ovddeš vuoigatvuođat. -Gč. bajábealde.</p>
<p>Meahcceguovloláhka addá dihto ealáhusaiguin bargi olbmuide geavahanvuoigatvuođaid. +Eai rievdadusat plánii.</p>
<p>Gieldduid ja ásahusaid eat báljo háliit meahcceguovloplánii, muhto historjjá dieđuid galgá bidjat. -Guovllu luonddu ja geavaheami vuođđočielggadusas leat kárten guovllu ovdahistorjjá ja historjjá. Muhto ieš plánas guovddážis lea dálá ja boahttevaš dilli. +Eai rievdadusat plánii.</p>
<p><em type="bold">Priváhtaolbmuid doarjjabáikkit / eatnamiid láigohan- ja geavahanvuoigatvuođat </em>Oažžugo Sálvvošjávrri luondduealáhusdoarjjabáikkiid oastit alccesis? -Ii. Meahcceguovloláhka (62/1991) gieldá eatnama vuovdima priváhtaolbmuide. +Eai rievdadusat plánii. </p>
<p>Meahciráđđehus galgá fuolahit das, ahte mis lea seamma stuorra vuoigatvuohta meahcceguovllus go sámiinge. -Meahciráđđehus viggá dorvvastit buot báikkálaš olbmuide seammalágan vuoigatvuođaid bargat luondduealáhusaiguin. +Eai rievdadusat plánii.</p>
<p>Mun lean ruovttudárbo-guolásteaddji. Jos dajan, ahte čujuhehket munnje Sálvvošjávrái doarjjabáikki, de lihkostuvvágo dat? -Plána mielde ođđa doarjjabáikkiid ruovttudárboguolástusa várás ii sáhte vuođđudit meahcceguvlui. Ohcci galgá deavdit boazodoalu ja luondduealáhusaid ruhtadanlága (45/2000) ákkaid. +Eai rievdadusat plánii. 123</p>
<p xml:lang="hbs">ČUOVUS 2. 7(10)</p>
<p xml:lang="fkv"><em type="bold">DILÁLAŠVUOHTA JA EVTTOHUS </em></p>
<p xml:lang="vep"><em type="bold">MEAHCIRÁĐĐEHUSA KOMMEANTA, MOVT VÁLDOJUVVON VUHTII PLÁNAS </em></p>
<p><em type="bold">LEAIBEJÁVRRI DILÁLAŠVUOHTA 7.12.2000 Priváhtaolbmuid doarjjabáikkit / eatnamiid láigohan- ja geavahanvuoigatvuođat </em>Plánas galgá váldit vuhtii čuovvovaš kommeantta. ”Guovlogotti dálut galge háhkat oasi vuođđobuvttadeamis birastahtti mehciin ja čáziin. Dállovuoigatvuođaide gulai maiddái omiid hehttekeahtes guohtunvuoigatvuohta. Dáidda vuoigatvuođaide gullá maiddái ruovttudárbo- ja boaldinmuora váldin 16,5 km:a duohken dan dálus, mas ássojuvvo. Ovdalis namuhuvvon dáluid vuoigatvuođaide gullá riikkabeivviid vuođđoláhkaváljagotti cealkámuša mielde vuođđolágalaš oamastansuodji.” -Dáluid vuoigatvuođat leat áiggiid mielde rievdan. Ásaidahttin- áigge dálu vuoigatvuođat sáhtte leat earáláganat go dalle, go vuoigatvuođat ledje meroštallon stuorrajuogus. Stuorrajuogus dálut ožžo alcceseaset vuovddi dahje ossodagaid oktasašvuovddis. Dan maŋŋá eanas dálut leat juogaduvvon, goas juohkodáluinge sáhttet leat gaskaneaset earálágan vuoigatvuođat, ovttas sáhttet leat ovdamearkka dihte ossodagat oktasaš oamastemiide ja nuppis fas eai. Vaikko oamastanvuoigatvuohta iešalddes suodjaluvvo vuođđolága bokte, de stáhta sáhttá rievdadit lágaiguin vuoigatvuođaid sisdoalu. Ovdamearkka dihte lávvaplánema bokte, huksenráddjehusaiguin, guolástussii ja meahccebivdui guoskevaš ráfáidahttináiggiiguin jna. sáhttá oamastanvuoigatvuođa sisdoalu rievdadit. Seammá guoská maiddái priváhtaolbmuid, ovttastumiid ja stáhta oamastemiide. Dálá dálu vuoigatvuođat oidnojit giddodatregistaris ja eananmihtindangirjjiin. Dasa lassin heivejuvvojit dálá lágat. +Eai rievdadusat plánii. </p>
<p><em type="bold">Geasiáigásaš johtalus ja johtolagat </em></p>
<p>Báikegoddelaččaid vuojašeami njealjejuvllagiiguin galggašii gáržžidit, go geahččá duoid luomejekkiid. -Plánas árvalit joatkit dálá čavges lohpevuogádaga. +Eai rievdadusat plánii.</p>
<p><em type="bold">Guolástus </em></p>
<p>Darvvatvári meahcceguovllu jogaide Sálvvošjohkii, Silisjohkii, Bázetjohkii ja Darvvatjohkii galggašii gilvit guliid, vai turisttain livččii maid guolástit. Sáhttá gilvit báikkálaš guliid, omd. sirdingilvimiiguin. Hárrige sáhtášii gilvit. -Dákkár guhkesáiggeplánas ii gánnát guolástusa lágideami ektui dahkat ná dárkilis árvalusaid. +Plánas Meahciráđđehus geatnegahtto dahkat guollečáziid várás dárkilet dikšun- ja geavahanplána meahcceguvlui, nu ahte váldojuvvo vuhtii dat dikšun- ja geavahanplána, man guolástanguovlu lea dahkan guovllu várás.</p>
<p><em type="bold">Meahccebivdu </em></p>
<p>Beatnagat eret bivddus. -Vuostálas kommeanttatge ovdanbuktojedje, gč. vuolábealde.</p>
<p>Beanahis olbmot bilidit lottiid, go báhčasiidda báhččojuvvon lottit báhcet meahccái. Bures skuvlejuvvon beana lea deháleamos meahccebivddus, muhto eai beatnagat dárbbaš leat juohke sajis. -Lohpebivddu sáhttá stivret dahje ráddjet máŋggaláhkai, vai eastada meahccebivddus vejolaččat boahtti hehttehusaid. Go lea gullan iešguđet oassebeliid, de Meahcceráđđehus sáhttá ásahit gáržžedemiid olgobáikegottálaš olbmuid lohpebivdui. Dasa lassin sáhttá ásahit lohpeeavttuid – ovdamearkka dihte oktavuođaváldingeatnegasvuohta bálgosiid oktavuođaolbmuide. +Čállon plánii.</p>
<p>Olgobáikegoddelaččaid giđđabivdui ii leat várra dárbu. +Eai rievdadusat plánii.</p>
<p>Galggašii fidnet lobiid ovddeš mirkobivdiide geahpedan dihte riebannáli. -Meahcástanláhka (615/1993) gieldá dán, ja nuba dákkára ii sáhte plánas árvalit. +Plánas lea Meahciráđđehusa oaidnun, ahte lea dehálaš bivdit riebaniid fuođđodikšun- ja luonddusuodjalansivaid dihte.</p>
<p>Galggašii leat smávvalágan goddinruhta riebanis. +Eai rievdadusat plánii.</p>
<p>Biddjot plánii, ahte Leaibejávrri lunttat jalgejit riebaniid dán guovllus. -Erenoamáš gánnáhahtti jurdda, jos báikkálaš olbmot bivdet riebaniid guovllus. +Plánas lea Meahciráđđehusa oaidnun, ahte lea dehálaš bivdit riebaniid fuođđodikšun- ja luonddusuodjalansivaid dihte. 124</p>
<p xml:lang="hbs">ČUOVUS 2. 8(10)</p>
<p xml:lang="fkv"><em type="bold">DILÁLAŠVUOHTA JA EVTTOHUS </em></p>
<p xml:lang="vep"><em type="bold">MEAHCIRÁĐĐEHUSA KOMMEANTA, MOVT VÁLDOJUVVON VUHTII PLÁNAS </em></p>
<p><em type="bold">LEAIBEJÁVRRI DILÁLAŠVUOHTA 7.12.2000 Eará áššit </em>Mis lea omiid guođohanvuoigatvuohta. Dat galgá seailut maiddái meahcceguovllus. Vuoigatvuohta lea oažžungirjjis namuhuvvon. Mii bidjat dán meahcceguovloplánii Darvvatvári meahcceguvlui guohtunguovllu sámegussii. -Meahcceguovlolága (62/1991) mielde eatnama sáhttá láigohit dahje geavahanvuoigatvuođaid luohpadit dušše boazodoalu, meahccebivddu, guolástusa ja čoaggima dárbbuide. +Meahcceguovloláhka ii atte vejolašvuođa dákkár árvalussii plánas. </p>
<p>Buot boares johtolagaid galgá sárgut kártii. -Dán sáhttá dahkat, muhto dat ii gáibiduvvo plánas. +Eai rievdadusat plánii.</p>
<p><em type="bold">GIEHTARUOHTTASA BÁLGGUS 21.12.2000 Barttat </em>Čiekŋalisjávrri ávdinstohpu lea váttis sajis. Sáhtášii leat Čiekŋalisjávrri gáttis. -Dán kommeantta leat máŋggas ovdanbuktán. +Vuosttažettiin dán bartta ektui plánii lea guđđojuvvon dakkár ráddjejeaddji eaktu, ahte dálá barttaid sáhtášii sirdit sullii 2 km:a siste vuohkkaset sadjái. </p>
<p>Bálggus ii dárbbaš lasi barttaid. +Plánas guđđojuvvo dakkár ráddjejeaddji eaktu, ahte jos bálgosa dárbbut rivdet, de bálggus sáhttá omd. molsut guođohanbáikkiidis, dan maŋŋá go lea ráđđádallan Meahciráđđehusain.</p>
<p><em type="bold">Priváhtaolbmuid doarjjabáikkit / eatnamiid láigohan- ja geavahanvuoigatvuođat </em>Boazodoalu ja luondduealáhusaid doarjjabáikkiid galgá čohkket dihto báikkiide, ii hiluid háluid. Bálgosis galgá bivdt cealkámuša ohcamušaid ektui. -Árvalus doarju meahcceguovlolága (62/1991) ulbmiliid. +Plánas lea dákkár árvalus. </p>
<p>Turistafitnodagaid doarjjabáikkit sáhttet heađuštit boazodoalu. -Meahcceguovloláhka (62/1991) gieldá Meahciráđđehusa láigoheames dahje luohpadeames eatnama turismma doarjjabáikái. Dan sadjái Meahciráđđehus sáhttá vuođđudit dákkár doarjjabáikkiid ja láigohit daid muhtun áigái priváhtaolbmuide dahje fitnodagaide. Priváhtaeatnamiin leahkki turistafitnodagaid doarjjabáikkit eai gula meahcceguvlui eaige maiddái dán plánema vuollái. +Plánas árvaluvvo, ahte prográmmabálvalusfitnodagat sáhttet oažžut gaskaboddosaš doarjjabáikkiid meahcceguvlui guhkimustá ovtta áigodahkii hávil.</p>
<p><em type="bold">Guolástus </em>Bálggus guottihivččii Sálvvošjávrái dálvviáigásaš fierbmungielddu. Sálvvošjávrri ráfáidahttin lea leamaš gođđanráfáidahttin čakča–ođđajagimánnui. -Dákkár guhkesáiggeplánas ii gánnát guolástusa lágideami ektui dahkat ná dárkilis árvalusaid. Guolástanguvlui sáhtá dahkat dákkár árvalusa. +Plánas Meahciráđđehus geatnegahtto dahkat dárkilet dikšun- ja geavahanplána guoládaga várás guvlui, nu ahte váldojuvvojit vuhtii guolástanguovllu dahkan dikšun- ja geavahanplána váldoprinsihpat. Sálvvošjávrri ráfáidahttinárvalus gieđahallo dan oktavuođas. </p>
<p><em type="bold">Meahccebivdu </em>Olgobáikegoddelaččaid beanabivdinguovllut leat bures válljejuvvon, gehččojuvvon ovttas bálgosiin. -Ollašuhttinvuogis ráđđádallo jahkásaččat. +Plánas árvalit joatkit dálá jahkásaš ráđđádallanvieru. </p>
<p>Buorre, ahte gildojuvvui olgebáikegoddelaččaid giđđabivdu beatnagiin. -Ollašuhttinvuogis ráđđádallo jahkásaččat. +Plánas árvalit joatkit dálá jahkásaš ráđđádallanvieru.</p>
<p>Riebana mirkobivddu galggašii suovvat luohtehahtti olbmuide. -Meahcástanláhka gieldá dán, ja nuba dákkára ii sáhte plánas árvalit. +Plánas lea Meahciráđđehusa oaidnun, ahte lea dehálaš bivdit riebaniid fuođđodikšun- ja luonddusuodjalansivaid dihte. 125</p>
<p xml:lang="hbs">ČUOVUS 2. 9(10)</p>
<p xml:lang="fkv"><em type="bold">DILÁLAŠVUOHTA JA EVTTOHUS </em></p>
<p xml:lang="vep"><em type="bold">MEAHCIRÁĐĐEHUSA KOMMEANTA, MOVT VÁLDOJUVVON VUHTII PLÁNAS </em></p>
<p><em type="bold">GIEHTARUOHTTASA BÁLGGUS 21.12.2000 Geasiáigásaš johtaleapmi ja vuojáhagat </em>Geainnut galget gildojuvvot meahcceguovllus, dasgo dat dolvot meahcceguovllu ráfi. -Árvalus lea meahcceguovlolága (62/1991) mielde. +Plánas daddjojuvvo, ahte geainnut galget gildojuvvot meahcceguovlluin. </p>
<p>Rovit ja šalddit galget fidnejuvvot Gulddán– Leaibejávri-johtolaga ala. -Gulddáma ja Leaibejávrri gaskasaš máđidja gullá Geaidnohálddahussii ja dat ordne dan. +Plánas árvaluvvo, ahte jos Gulddáma ja Leaibejávrri gaskasaš máđidja šaddá Meahciráđđehussii, de dat merkejuvvo ainge ja dollojuvvo vuogas ortnegis.</p>
<p>Beanavuodjinfitnodat ok: gehččojuvvojit jahkái ain hávil doaibmanjuolggadusat. +Plánas árvaluvvo, ahte mieđihuvvojit dás duohkoge lobit meahcceguvlui beanavuodjinfitnodagaide Meahciráđđehusa váldegottálaš mohtorgielkávuojáhagaide.</p>
<p><em type="bold">Eará áššit </em></p>
<p>Idjadangohpet, mat gessojuvvojit mohtorgielkká maŋis, dagahit váttisvuođaid čáhceguovlluin. -Dása ii sáhte láhkamearrádusaiguin seahkanit. +Eai rievdadusat plánii.</p>
<p><em type="bold">EANODAGA OVTTASBARGOJOAVKKU ČOAHKKIN 27.2.2001 </em>Báikegoddelaččaid vuoigatvuođat galget váldojuvvot buorebut vuhtii. Ovdam. dihte báikegoddelaččaide galggašii sihkkarastit rievssatbivdoguovlluid sierra suodjaleami bokte. -Báikegoddelaččaid lea vuoigatvuohta rievssatbivdu olles guovlluin. +Eai rievdadusat plánii. </p>
<p>Lappi geaidnobire hálddašan máđijaid galggašii ordnet. Gárasavvon–Čiekŋalisjávrimáđija ordnema galggašii gerget Geaidnohálddahus. -Geaidnohálddahus ordne meahcceguovllu siste leahkki guktuid máđijaid. +Plánas árvaluvvo, ahte jos Gulddán–Leaibejávri-máđidja ja/dahje Lávvárri–Čiekŋalisjávri-máđidja šaddet MR:sii, de dat merkejuvvojit dás duohkoge ja dollojuvvojit ortnegis.</p>
<p><em type="bold">EARÁ KOMMEANTTAT Almmolaš áššit </em>Lea ráhkaduvvon mohtorgielkávuojáhat gulakeahttá servituhtaid oamasteddjiid (guolástangottit, guolástanguovllut). -Meahciráđđehus gullá mohtorgielkááššiin bálgosiid ja sámedikki, muhto ii daidge eananvuoigatvuođaid oamasteaddjin muhto sierra lágaid vuođul. +Eai rievdadusat plánii. </p>
<p>Giehtaruohttasa bálgosa áidi Buvssasvárri– Gárasavvon ráhkaduvvui / lohpi mieđihuvvui gulakeahttá áššáiosolaččaid, omd. guolástagotti (dálá osolašgotti). Áidi gokčá sisas omd. traktorjohtolaga Báktevári–Goahtevári-guovllus. -Meahciráđđehus gullá áideáššiin bálgosiid ja sámedikki, muhto ii daidge eananvuoigatvuođaid oamasteaddjin muhto sierra lágaid vuođul. Báktevári–Goahtevári-guovlu lea lahka Gárasavvona gili, meahcceguovllu olggobealde. +Eai rievdadusat plánii.</p>
<p><em type="bold">Meahciráđđehusa barttat </em>Meahciráđđehus ii oaččo hukset turismadoarjjabáikki Čiekŋalisjávrrái. -Dákkára eai leat plánemin. +Eai rievdadusat plánii. </p>
<p><em type="bold">Guolástus </em></p>
<p>Meahciráđđehus ii galggaše vuovdit dahje mieđihit earáide lobiid čáziide, main leat sierraákkat guolástanvuoigatvuođat. +Eai rievdadusat plánii.</p>
<p><em type="bold">Meahccebivdu </em>Giđđat ii oččoše bivdit beatnagiin. +Plánas árvalit joatkit dálá ráđđádallanvieru meahccebivddu oktavuođas. Ná mearriduvvo jahkásaččat ee. olgobáikegoddelaččaid beanageavahaneavttuin. 126 </p>
<p xml:lang="hbs">ČUOVUS 2. 10(10)</p>
<p xml:lang="fkv"><em type="bold">DILÁLAŠVUOHTA JA EVTTOHUS </em></p>
<p xml:lang="vep"><em type="bold">MEAHCIRÁĐĐEHUSA KOMMEANTA, MOVT VÁLDOJUVVON VUHTII PLÁNAS </em></p>
<p><em type="bold">EARÁ KOMMEANTTAT Meahccebivdu </em>Báikegoddelaččaid friddja, nuvttá meahcástanvuoigatvuođa galgá seailluhit. -Dát ulbmil lea meahcceguovlolága (62/1991) mielde. Plána bokte eai goittot dákkár áššit čovdojuvvo, dasgo meahcástan- (615/1993) ja guolástanlágat (286/1982) leat seammát sihke meahcceguovllus ja dan olggobealde. +Plánas lea ákkastallon, man dehálaš lea seailluhit báikegoddelaččaid friddja meahcástanvuoigatvuođa. </p>
<p><em type="bold">Geasiáigásaš johtalus ja johtolagat </em>Máđidja Gárasavvon–Čiekŋalisjávri– Norgga rádji galgá ordnejuvvot. -Geaidnohálddahusa máđidja Gárasavvonis Lávvárrái lea rievdaduvvon almmolaš geaidnun ja máđidja Lávváris Čiekŋalisjávrái lea maiddái ainge Geaidnohálddahusa hálddašanválddi vuolde. Čiekŋalisjávrris ovddosguvlui jearaldagas lea geasiáigásaš meahccevuojáhat, masa Meahciráđđehus mieđiha báikegoddelaččaide meahccejohtaluslobiid plánas govviduvvon eavttuiguin. +Plánas árvaluvvo, ahte jos Lávvárri–Čiekŋalisjávri-máđidja šaddá Meahciráđđehussii, de dat merkejuvvo ainge ja dollojuvvo vuogas ortnegis. Vuojáhat Čiekŋalisjávrris Norgga ráji ala manná eanas goike eatnamiid mielde ja lea buorre ortnegis, muhto dasage lea plána mielde vejolaš ráhkadit rusttegiid, jos luonddu gollan nu gáibida. </p>
<p>Čiekŋalisjávrri máđidja ii leat ráhkaduvvon heastaturismafitnogaid várás. Heasttat háddjejit máđija rusttegiid, maid Čiekŋalisjávrri eananeaiggádat leat leamaš dahkamin. -Jearaldagas lea Geaidnohálddahusa máđidja, man mielde johtimii galgá leat eananeaiggáda lohpi. Nuppe dáfus eatnama sakka loakti johtima gánnáhivččii čohkket seamma vuojáhagaide geahpedan dihte luonddu gollama nu ollu go vejolaš. +Plánas lea árvalus ja ávžžuhus, ahte heasttaiguin johtin čohkkejuvvo seamma vuojáhagaide, maidda báikegoddelaččat ožžot geasiáigásaš meahccejohtaluslobiid.</p>
<p>Heastaturisma Čiekŋalisjávrái čuohcá sihkkelastimii ja vázzimii. -Gč. bajábealde.</p>
<p>Dálá vuojáhagaid galggašii ordnet ja doallat ortnegis. Eai ođđa vuojáhagat meahcceguvlui. +Plánas lea dákkár árvalus.</p>
<p>Bálojávrris Sálvvošjávrái manni boares máđidja galggašii ordnejuvvot. -Dán máđidjii báikegoddelaččat ožžot geasiáigásaš meahccejohtaluslobiid. +Plánas lea árvalus, ahte Meahciráđđehus čuovvu geasiáigásaš meahccevuojáhagaid gollama ja ráhkada dárbbu mielde gollan dahje váralaš sajiide roviid dahje šalddiid njealjejuvllagiid várás, jos guovllu luonddudilálašvuođa seailluheapmi dan gáibida. Eará sadjái go daidda vuojáhagaide, maidda plána addá báikegoddelaččaide vejolašvuođa lobivuloš geasiáigásaš meahccejohtalussii, ii dáid rusttegiid oaččo ráhkadit. Bálojávrris Sálvvošjávrái manni máđidja gullá daidda vuojáhagaide, maidda rusttegiid lea vejolaš ráhkadit. 127</p>
<p xml:lang="hbs">ČUOVUS 3. 1(10)</p>
<p><em type="bold">Plánaárvalusa ovdanbuktindilálašvuođain ovdanboahtán oainnut ja daid vuhtiiváldin plánas </em></p>
<p type="listitem">Plánaárvalus  gárvvásmuvai  geassemánus  2002  ja  dat  ovdanbuktui  čanasjoavkkuide  ja  báikkálaš  ássiide čuovvovaččat:</p>
<p type="listitem">Eanodaga ovttasbargojovkui 28.8.2002</p>
<p type="listitem">Giehtaruohttasa bálgosii 28.8.2002</p>
<p type="listitem">báikkálaš ássiide Leaibejávrris 30.9.2002 ja Gárasavvonis 1.10.2002 lágiduvvon  almmolaš dilálašvuođain</p>
<p type="listitem">Eanodaga guolledoalloráđđádallangoddái 21.10.2002</p>
<p type="listitem">sámedikki ovddasteddjiide 17.12.2002 (lágasmearriduvvon ráđđádallan)</p>
<p>Dása leat merkejuvvon čoahkkimiin ovdanboahtán plánaárvalusat ja plánarievdadansávaldagat ja dat, movt dat leat váldojuvvon vuhtii plánas. Čoahkkimiin bohte maiddái dakkár gažaldagat ja kommeanttat, mat eai guoskan Darvvatvári meahcceguvlui. Dat merkejuvvojedje muitui, muhto dat eai dán oktavuođas gieđahallon. Čoahkkimiin moite muhtun muddui maiddái dálá láhkamearrádusaid, muhto go plána lea dahkkojuvvon dálá láhkamearrádusaid mielde, de dákkár kommeanttat eai leat viidábut váldojuvvon vuhtii.</p>
<p xml:lang="fkv"><em type="bold">DILÁLAŠVUOHTA JA EVTTOHUS </em></p>
<p xml:lang="vep"><em type="bold">MEAHCIRÁĐĐEHUSA KOMMEANTA, RIEVDADUSAT PLÁNAÁRVALUSSII </em></p>
<p><em type="bold">EANODAGA OVTTASBARGOJOAVKKU ČOAHKKIN 28.8.2002 Boazodoallu </em></p>
<p>Boazodoalu guohtoneatnamiid molssodanvuogádaga dálá dili govvideami galggašii dárkkistit ovttas Giehtaruohttasa bálgosiin. -Ášši dárkkistuvvon bálgosis. +Dieđut leat divvojuvvon plánii.</p>
<p>Sierra geavahanhámiid váikkuhusaid boazodollui galggašii čielggadit. Eren- oamážit turismma ja meahccefievrruid váikkuhusa lundui ja dakko bokte boazoguohtoneatnamiidda galggašii čielggadit. -Plánas lea dákkár ávžžuhus almmolaš dásis. Árvalussan dan ii sáhte bajidit, dasgo ášši ii gula Meahciráđđehusa mearridanválddi vuollái. +Plána ávžžuhus dárkkálmuhttui nu, ahte lasihuvvojedje dát namalassii oaivvilduvvon dutkandárbbut.</p>
<p><em type="bold">Johtalus ja johtaleapmi </em></p>
<p>Báikegoddelaččaid geasiáigásaš meahccejohtalusvuojáhagaid kártta galgá dárkkistit ja dárkkálmuhttit. +Dieđut leat divvojuvvon plánii.</p>
<p>Eanodaga gieldda ovddasteaddjit árvaledje, ahte buot mohtorgielkávuojáhagat gieldda siste galget rievdaduvvot mohtorgielkájohtolahkan. -Plánas lea ákkastallon, manin Meahciráđđehus ii árval meahcceguovllu mohtorgielkávuojáhagaid rievdadeami mohtorgielkájohtolahkan. +Čállon plánii.</p>
<p>Sámedikki ovddasteaddjit guottihedje mohtorgielkávuojáhagaid bisuheami dálá hámis, vuojáhahkan. -Gč. bajábealde.</p>
<p><em type="bold">GIEHTARUOHTTASA BÁLGOSA ČOAHKKIN 28.8.2002 Boazodoallu </em>Dán logus leat boarásmuvvan ja muhtun muddui boasttoge dieđut boazodoalu mearkkašumis guovllus. +Dieđut leat divvojuvvon plánii Giehtaruohttasa bálgosa ovddasteddjiid árvalusa mielde. 128 </p>
<p xml:lang="hbs">ČUOVUS 3. 2(10)</p>
<p xml:lang="fkv"><em type="bold">DILÁLAŠVUOHTA JA EVTTOHUS </em></p>
<p xml:lang="vep"><em type="bold">KOMMEANTA, RIEVDADUSAT ÁRVALUSSII </em></p>
<p><em type="bold">GIEHTARUOHTTASA BÁLGOSA ČOAHKKIN 28.8.2002 Boazodoallu </em>Plána ávžžusaide guohtoneanandutkamiid hárrái galggašii lasihit čuovvovaš buoiduduvvon teavstta: ”Meahciráđđehusa mielas guohtoneanandutkamat leat dehálaččat, ja Meahciráđđehus árvala daid joatkima ja ain ovddideami.” +Rievdaduvvon. </p>
<p>Boazodollui guoskevaš ávžžuhussii: <span type="quote">”Sierra geavahanhámiid váikkuhusaid boazodollui galggašii dutkat”</span> bálggus gávnnahii, ahte erenoamáš dehálaš livččii oažžut dutkojuvvon dieđuid mohtorgielkkástallama vejolaš heajos beliin boazodollui. +Plána ávžžuhus dievasmahttui nu, ahte lasihuvvui dárkkálmuhtton dutkandárbu.</p>
<p><em type="bold">Fuođđodikšun ja meahccebivdu </em></p>
<p>Árvalussii galggašii lasihit čuovvovaš buoiduduvvon teavstta: ”Meahciráđđehus ráđđádallá jahkásaččat meahcástanlohpelágideamis fuođđodikšunovttastusain, Giehtaruohttasa bálgosiin, fitnodagaiguin, mat ožžot goittot oasi áigáiboađusteaset meahcástanturismmas, ja vejolaš ámmátbivdiiguin.” +Rievdaduvvon.</p>
<p><em type="bold">Luondduturisma ja lustageavaheapmi </em>Lohkui galggašii dárkkálmuhttit čuoggái <em type="bold">láigostobut ja isidaston laigostobut </em>čuovvovaš buoiduduvvon teavstta: ”Jos dákkár stobut vuođđuduvvojit Darvvatvári meahcceguvlui, de dat šaddet Meahciráđđehusa servodatlaš álddašanválddi vuollái ja dat láigohuvvojit ain oanehis áigái turistafitnodagaide.” -Dgp:s jávkaduvvojedje cealkámušaid gulaskuddama maŋŋá govvideamit om. stobuin, dasgo dat eai leat guovllus. +Rievdaduvvon. </p>
<p>Árvalussii nr 6 dárkkálmuhttin: ”Prográmmabálvalusaid gaskaboddosaš doarjjabáikkit gieđahallojit jahkásaččat turistafitnodagaid, Giehtaruohttasa bálgosa ja Meahciráđđehusa oktasašráđđádallamiin. Boaittobealeavádahkii boahtti doarjjabáikkiid várás galgá leat bálgosa miehtan.” +Rievdaduvvon.</p>
<p>Bistevaš vuođu alde doaibmi luondduturistafitnodagat galggašedje fievrridit olbmo doaimma geažil čoggon olbmobaikkaidge eret meahcis dalle, go fitnodatdoaibma lea viiddis ja čuohcá jeavddalaččat dihto guvlui. -Ná dárkilis árvalusat eai merkejuvvo plánii, muhto MR geahččala ráđđádallamiiguin ja soahpamušaiguin bargat dan ovdii, ahte luondduturisma bissu bistevaš vuođu alde. Maiddái Meahciráđđehusa biras- ja kvalitehtavuogádat geatnegahttá dása. +Eai rievdadusat.</p>
<p>Lustageavahanavádaga govdodahkii ii gánnát meroštallat dárkilis mehter- meari, muhto jearaldagas lea sullii 100 mehtera govdosaš avádat mohtorgielkávuojáhaga goabbat bealde. Ávdinstobuid birra avádat lea viidáset, nu ahte gokčá maiddái Rádjegozáhusa barttaid. -Ášši oidno avádatkárttas, jearaldagas lea dárkkálmuhtti kommeanta. +Eai rievdadusat.</p>
<p><em type="bold">Johtalus ja johtaleapmi </em>Lea buorre, ahte MR mieđiha olgobáikegoddelaččaide meahccejohtaluslobiid merkejuvvon mohtorgielkávuojáhagaid olggobeallai ovddalgihtii sohppojuvvon vuojáhagaide dainna eavttuin, ahte sis lea mielde báikegoddelaš oahpisteaddji, guhte dovdá bures guovllu ja dan dilálašvuođaid, dahje go sii oassálastet mohtorgielkásafárii, mas šaddá máksit. +Eai rievdadusat. </p>
<p>Báikkálaš oahpisteddjiid galggašii geatnegahttit leat oktavuođas Giehtaruohttasa bálgosa guoskevaš guovllu bargohoavddaiguin, ovdalgo vulget olgobáikegoddelaččaid oahpisteaddjin mohtorgielkávuojáhagaid olggobeallai. -MR:a lohpegeavada mieldasaš kommeanta. +Lohku 11dárkkistuvvon gulaskuddama maŋŋá.</p>
<p><em type="bold">Johtinoktavuođaid ja johtaleami stivrejeaddji njuolggadusat </em>-lohkui galggašii lasihit čuovvovaš buoiduduvvon teavstta: ”Eaba maiddái váddásit lihkadanlámis olmmoš ja su mieđušteaddji dárbbaš meahcis johtaleapmái eananeaiggáda lobi, muhto doibmii galgá leat guvllolaš birasguovddáža lohpi.” -Váddásit lihkadanlámis olmmoš ii meahccejohtaluslága (1710/1995) 4. §:a 2. mom. 7. čuoggá mielde dárbbaš ii guvllolaš birasguovddáža lobige. Birasguovddáš sáhttá mieđehit meahccejohtaluslohpi olbmui, gean lihkadannákca lea hedjonan. +Čállon plánii. 129 </p>
<p xml:lang="hbs">ČUOVUS 3. 3(10)</p>
<p xml:lang="fkv"><em type="bold">DILÁLAŠVUOHTA JA EVTTOHUS </em></p>
<p xml:lang="isl"><em type="bold">MR:A KOMMEANTA, RIEVDADUSAT PLÁNAÁRVALUSSII </em></p>
<p><em type="bold">GIEHTARUOHTTASA BÁLGOSA ČOAHKKIN 28.8.2002 Johtalus ja johtaleapmi </em>Báikegoddelaččaid geasiáigásaš meahccejohtalusvuojáhagaid kártta galggašii dárkkistit ja dárkkálmuhttit, muhto eai lasihuvvo ođđa vuojáhagat. Ovdamearkka dihte Lávvári ja Čiekŋalisjávrri gaskkas galggašii leat dušše okta vuojáhat, dahjege Geaidnohálddahusa boares máđidja. Jiehtájotráigge buolžžaid mielde manni vuojáhaga galggašii ollásit jávkadit luonddu gollama dihte. -Seamma kommeanta Eanodaga ovttasbargojoavkkus ja muhtun muddui maiddái Leaibejávrri ja Gárasavvona almmolaš dilálašvuođain. +Dieđut leat divvojuvvon plánii. </p>
<p><em type="bold">Geavahanvuoigatvuođaid láigoheapmi ja luohpadeapmi </em></p>
<p>Árvalussii nr 1 dárkkálmuhttin: ”– – mearrida Meahciráđđehus bartta geavaheamis plánas ovdanbukton avádatjuogu mielde, go lea vuos gullan áššis čanasjoavkkuid nu, ahte lea váldán boazodoalu beroštumiid vuhtii. Erenoamážit ráđđádallo Giehtaruohttasa bálgosa geavahandárbbus barttaide.” +Rievdaduvvon.</p>
<p>Kárttaide galggašii fidnet dieđu, ahte Darvvatvári Kärppälommola barta lea lássejuvvon. Váttisvuohtan lea, ahte boares kárttain barta lea merkejuvvon ávdinstohpun ja muhtun johttit mannet dohke dán dieđu vuođul. -MR addá álo go vejolaš dán dieđu kárttaide, mat ođasmahttojit. MR ii goittot ieš buvttat meahccekárttaid. MR:a <em type="bold">lundui.fi </em>-siidduin dieđuid geahččalit doallat áiggi dásis. +Eai rievdadusat. </p>
<p><em type="bold">GUOLLEDOALLORÁĐĐÁDALLANGOTTI ČOAHKKIN 21.10.2002 Guollečáziid dikšun ja guolástus </em>Guolástanguovllu rolla guollenáliid dikšumis ja guolástusa lági- deamis galgá buktojuvvot čielgaseappot ovdan dalán logu <em type="bold">Guolástanvuoigatvuohta ja guolástanráddjehusat </em>álggus. +Rievdaduvvon. </p>
<p>Árvalussii nummir 3 lasihuvvo: ”Čuovžagilvimiin galgá geahččalit geavahit guovllu iežas čuovžanáliid dalán, go dat lea čáziid guollegilvima dáfus vejolaš.” +Rievdaduvvon.</p>
<p>Árvalusa nummir 4 maŋimuš cealkaga <span type="quote">”Guovllu čáziide eai gilvojuvvo vieris guollenálit”</span> sadjái biddjojuvvo <span type="quote">”Guollegilvimat galget ollasuhttot ulbmilii heivvolaš guollenáliiguin”</span>. +Rievdaduvvon.</p>
<p><em type="bold">LEAIBEJÁVRRI DILÁLAŠVUOHTA 30.9.2002 Almmolaš áššit </em>Suddjego vuođđoláhka meahcceguovlolága, dahjege man ortnega mielde meahcceguovloláhka lea ásahuvvon? -Meahcceguovloláhka lea ásahuvvon normála láhkaásahanortnega, ii vuođđoláhkaásahanortnega mielde. +Eai rievdadusat. </p>
<p>Meahcceguovlolágas lea sáhka dušše sámekultuvrra dorvvasteamis. -Meahcceguovlolága eará ulbmilin leat guovlluid meahcceguovloiešlági seailluheapmi, luondduealáhusaid dorvvasteapmi ja luonddu máŋggabealat geavaheami vejolašvuođaid ovddideapmi. +Eai rievdadusat.</p>
<p>Šaddetgo báikegoddelaččat máksigoahtit guolástusas, meahccebivddus ja muora váldimis? -Meahcceguovllu dikšun- ja geavahanplánas ii daddjojuvvo galgágo máksit vai ii, muhto dat geahččala dušše dorvvastit báikegoddelaččaid guolástusa, meahccebivddu ja boaldinmuorrafidnema. Báikegoddelaččat eai dárbbaš dálá láhkamearrádusaid mielde máksit guolástusas ja meahccebivddus, muhto muoraid njeaidimis stáhtaeatnamiin galget dán áiggege máksit maiddái báikegoddelaččat. +Eai rievdadusat. 130</p>
<p xml:lang="hbs">ČUOVUS 3. 4(10)</p>
<p xml:lang="deu"><em type="bold">DILÁLAŠVUOHTA </em></p>
<p xml:lang="vep"><em type="bold">MEAHCIRÁĐĐEHUSA KOMMEANTA, RIEVDADUSAT PLÁNAÁRVALUSSII </em></p>
<p><em type="bold">LEAIBEJÁVRRI DILÁLAŠVUOHTA 30.9.2002 Almmolaš áššit </em>Meahciráđđehusa ovttasbargojoavkkus gullojuvvojit gal eará bealit, muhto eai lappilašsiiddat. Alimus riektige bivddii cealkámuša lappilašsiiddas, muhto ii sámedikkis. -Meahciráđđehusas eai dieđe, man vuoigatvuođaprosessii dás čujuhuvvo. Eanodaga ovttasbargojoavkkus leat gieldda válljen ovddasteaddjit 3 ja sámedikki válljen ovddasteaddjit 2. Lea dáid válljemiid duohken, movt lappilašsiida ro:t leat ovddastuvvon ovttasbargojoavkkus. Meahciráđđehus gullá sámedikki lágaid vuođul, ii eananvuoigatvuođaid oamasteaddjin. +Eai rievdadusat plánii, muhto lasihuvvojit cealkámušaidaddima juohkimii guovllus doaibmi lappilašsiida ro:t. </p>
<p><em type="bold">Málbmaohcan ja ruvkedoaibma </em>Movt meahcceguovloláhka doaladuvvá ruvkedoibmii ja málbmaohcamii? -Lea vejolaš dahkat rogganváldimiid, muhto ruvkeáššis mearrideapmi ii gula Meahciráđđehussii. Plánas Meahciráđđehus dahká áššái guoskevaš ávžžuhusaid, dasgo meahcceguvlui ii oaččo mearridit ruvkebire almmá stáhtaráđi dohkkeheami haga. +Eai rievdadusat. </p>
<p><em type="bold">Luondduturisma ja lustageavaheapmi </em>Gulddámis Leaibejávrri bokte Guovdageidnui manni boares geaidnolinnjá, mii oidno govda ráigin meahcis, galggašii merket ja dan gurrii galggašii dolastallanbáiki. -Meahcceguovllus lea Geaidnohálddahusa máđidja, mii lea merkejuvvon johtolat Gulddámis Leaibejávrái. Meahcceguovlluid iešláhkái eai dábálaččat gula fuolahuvvon dolastallanbáikkit. Johtti oažžu friddja válljet, gokko háliida dolastallat. +Eai rievdadusat. </p>
<p>Leaibejávri–Gulddámamáđija gurrii, ovdamearkka dihte Hanhijärvii, galggašii dolastallanbáiki. -Jearaldagas lea lustageavahanavádat ja jur merkejuvvon máđija gurrii heive fuolahuvvon dolastallanbáiki. Plánii sáhttá guođđit dakkár ráddjejeaddji eavttu, ahte guvlui sáhttá boahtteáiggis ráhkadit dolastallanbáikki. Plána ráddjejeaddji eaktu ii vel oaivvil dan, ahte MR ráhkada dolastallanbáikki, dasgo dasa galget gávdnot maiddái ruđat. +Plánii lea lasihuvvon dákkár vejolašvuohta: ”Lustageavahanavádahkii Geaidnohálddahusa merkejuvvon máđijaid gurrii sáhttá ráhkadit eanemustá guokte fuolahuvvon dolastallanbáikki.”</p>
<p>Čiekŋalisjávrri ja Sálvvošjávrri ávdinstobuid sáhtášii sirdit eará sadjái, dasgo dat leat nu boaittobealde, ahte johttit eai dádjat daidda. -Plánaárvalusas lea dakkár ráddjejeaddji eaktu, ahte meahcceguovllu barttaid sáhttá sirdit eará sadjái sullii guovtti km siste. +Eai rievdadusat.</p>
<p>Čiekŋalisjávrris Guovdageidnui manni máđija gurrii galggašedje oahpistanrusttegat. -Guovllus eai vánddar nu ollu, ahte gánnáhivččii merket máđija ja hukset dohko vánddardeddjiid várás rusttegiid. Máđijaid bajásdoallan šaddá divrrasin, iige dát guovlu gula Meahciráđđehusa vánddardeami guovddášguovlluide. +Eai rievdadusat.</p>
<p>Luondduealáhusbargit orrot Meahciráđđehusa ávdinstobuin juoba vahkkoviissaid ja golahit boaldinmuora. -Plánas árvalit dálá vieru joatkima: ”Boazodoallit sáhttet idjadit ávdinstobuin moanaidge ijaid jaskes áigodaga áigge dainna eavttuin, ahte sii sohpet áššis ovddalgihtii Meahciráđđehusain.” +Plánii rievdaduvvon: ”Luondduealáhusbargit sáhttet idjadit – –.”</p>
<p><em type="bold">Johtalus ja johtaleapmi </em>Manin boazodoallit ožžot vuojašit álkibut njealjejuvllagiiguin go eará báikkálaš ássit? Leansmánni ii mieđit vearjoguoddinlobi, jos báikkálaš meahccebivdis ii leat MR:a meahccejohtaluslohpi. Luondduealáhusbargi vásiha dán ášši dakkárin, ahte dušše boazodoallit ožžot johtalit guovllus friddja. -Boazodoalli dárbbaša meahccebivdui manadettiinis meahccejohtaluslobi dego earáge báikegoddelaččat, muhto jos son lea boazodoallobargguin, de lea doarvái ahte sus lea boazoisida dahje várreboazoisida lohpi johtit njealjejuvllagiin. Buot Eanodaga gieldda ássit leat ovttaárvosaččat, go MR mieđiha báikegoddelaččaide meahccejohtaluslobiid meahcceguvlui. +Eai rievdadusat. 131 </p>
<p xml:lang="hbs">ČUOVUS 3. 5(10)</p>
<p xml:lang="fkv"><em type="bold">DILÁLAŠVUOHTA JA EVTTOHUS </em></p>
<p xml:lang="vep"><em type="bold">MEAHCIRÁĐĐEHUSA KOMMEANTA, RIEVDADUSAT PLÁNAÁRVALUSSII </em></p>
<p><em type="bold">LEAIBEJÁVRRI DILÁLAŠVUOHTA 30.9.2002 Johtalus ja johtaleapmi </em>Jos njealjejuvllatvuojáhatfierpmádat buoriduvvošii, de ná sáhtášii geahpedit dan deattu, man njealjejuvllagat dagahit eatnamiidda. -Plánas lea dánsullasaš árvalus, ahte dálá vuogáiduvvan vuojáhagat dollojuvvojit ortnegis. +Eai rievdadusat. </p>
<p>Njealjejuvllaga geavaheami sáhtášii gieldit buot vuollel 60-jahkásaččain. Njealjejuvllaga geavaheami galggašii gieldit buohkain. -Dán ášši birra ii sáhte mearridit meahcceguovloplánemis. Dákkár gáibidivččii láhkamearrádusaid rievdadeami. +Eai rievdadusat.</p>
<p>Gávrajávrái ja Jaarnajávrái galggašii leat Leaibejávrris njealjejuvllatvuojáhat. -Dát ii livčče vuogáiduvvan vuojáhat, muhto ođđa vuojáhat dálá vuojáhagaid lassin. Árvalus lea meahcceguovllu vuođđudanulbmila vuostá. +Eai rievdadusat.</p>
<p>Bivdojuvvui buoiduduvvon bustávaiguin merkejuvvon lasáhus čuoggái, mas daddjojuvvo ahte Meahciráđđehus mieđiha olgobáikegoddelaččaide dálvviáigásaš meahccejohtaluslobiid maiddái merkejuvvon mohtorgielkávuojáhagaid olggobeallai dainna eavttuin, ahte sis lea fárus guovllu ja dan ilálašvuođaid bures dovdi <em type="bold">luohtehahtti </em>báikegoddelaš oahpisteaddji dahje sii oassálastet mohtorgielkásafárii, mas šaddá máksit. -Meahciráđđehus ii sáhte sirregoahtit báikegoddelaččaid luohtehahtti ja eahpeluohtehahtti olbmuide. +Beaiváduvvon plánii, lohku 11 <em type="bold">Johtalus ja johtaleapmi </em>. </p>
<p>Meahciráđđehus ii oččoše hehttet dálá máđijaid merkema, ovdamearkka dihte Bálojávrris Leahttaseanu bokte Somášjávrái. -Meahciráđđehus bastá dálá ruhtademiin aiddo dal de bajásdoallat dálá bálvalanrusttegiid. Meahciráđđehus ii sáhte vuođđudit áibbas ođđa merkejuvvon johtolagaid ja daid gáibidan rusttegiid jekkiidsuodjalanguvlui, ja dasa lassin daid maiddái vuostálastet muhtun čanasjoavkkut. Meahciráđđehus dagai jagiid 1999–2000 Davvi-Lappi luondduriggodatplána (Sandström ee. 2000), man oktavuođas gullojuvvojedje viidát sierra berošteaddjijoavkkut; loahppaboađusin dáin áššiin lea čuovvovašlágan váldoprinsihppa: Ulbmilin lea bisuhit dálá bálvalanrusttegiid ja bajásdoallat ja fuolahit daid nu, ahte kvalitehtadássi seailu ja deavdá maiddái Meahciráđđehusa biras- ja kvalitehtavuogádaga gáibádusaid. Lustageavaheami ja prográmmabálvalusdoaimma dárbbuid vuođul ovddiduvvojit dihto guovddáš guovllut, main Eanodagas leat Giehtaruohttasa meahcceguovlu, Leahttaseanu fanasvánddardanjohtolat ja Heahtá lagasvirkkosmuvvanguovlu. Merkejuvvon johtolagat geainnuhis áidalas mehciide addet olbmui boastto dorvvolašvuođadovddu. Bálvalanrusttegat leat goittot viehka unnán dahje eai báljo ollege, ja olmmoš šaddá iehčanassii ceavzit. Dat, guhte máhttá ja nákce iešráđálaččat johtit ja gohttet, galgá maiddái dádjadit. Guoskevaš linnjádeapmi Bálojávrris Leahttaseanu bokte Somášjávrái ii gávdno maiddái Duottar-Sámi guovlolávas meahcceguovllu hárrái. +Eai rievdadusat.</p>
<p>Meahciráđđehus máinnusta meahccesihkkelastinjohtolagaid dieđihančállosis, muhto maid Meahciráđđehus áigu dahkat virggálaš sihkkelastinjohtolagaid áigáioažžun dihte min gildii? -Báikegoddelaččaid geasiáigásaš meahccejohtalusvuojáhagat heivejit báikkuid bures maiddái meahccesihkkelastimii. Meahcceguovllus Lávvárri–Čiekŋalisjávri- ja Gulddán–Leaibejávri-vuojáhagat leat merkejuvvon ja Geaidnohálddahus ordne daid. Meahcceguovllus meahccesihkkelastinvejolašvuođat leat plánas bures dorvvastuvvon. +Eai rievdadusat.</p>
<p><em type="bold">Geavahanvuoigatvuođaid láigoheapmi ja luohpadeapmi </em>Mii dáhpáhuvvá, jos priváhtaolmmoš hukse Darvvatvári meahcceguvlui meahcástanbartta? Oažžugo son huksenlobi Meahciráđđehusas, jos son ohcá dan, dasgo gielda ii várra mieđit sutnje dakkár lobi? -Lobihis huksemis šaddá gearregiidda. Meahciráđđehus ii leat huksenlobiid mieđiheaddji, muhto vástida eatnama láigohan- ja geavahanvuoigatvuođasoahpamušain. Gč. maiddái vuolábeale vástádusa. +Eai rievdadusat. 132 </p>
<p xml:lang="hbs">ČUOVUS 3. 6(10)</p>
<p xml:lang="fkv"><em type="bold">DILÁLAŠVUOHTA JA EVTTOHUS </em></p>
<p xml:lang="isl"><em type="bold">MR:A KOMMEANTA, RIEVDADUSAT PLÁNAÁRVALUSSII </em></p>
<p><em type="bold">LEAIBEJÁVRRI DILÁLAŠVUOHTA 30.9.2002 Geavahanvuoigatvuođaid láigoheapmi ja luohpadeapmi </em>Manin bálggus sáhttá hukset barttaid meahcceguvlui, muhto priváhtaolbmot eai? MR bidjá báikegoddelaččaid riidalit, go mieđiha muhtun ealáhusaide doarjjabáikkiid ja muhtumiidda fas ii. Darvvatvári ja Urdevári (Ruobbečoallejávrri) barttat manne ovtta luondduealáhussii, boazodollui, vaikko maiddái rievssatbivdit livčče dárbbašan daid. -Meahcceguovllu oktan váldoulbmilin lea dorvvastit luondduealáhusaid. Láhkamearrádusaiguin leat geahččalan dorvvastit maiddái luondduealáhusaid doarjjabáikedárbbuid. Meahciráđđehus sáhttá plána mielde mieđihit luondduealáhusbargái doarjjabáikki, jos ohcci oažžu iežas ollesáigásaš áigáiboađu luondduealáhusain dahjege deavdá boazodoalu ja luondduealáhusaid ruhtadanlága (45/2000) ákkaid. +Eai rievdadusat. </p>
<p>Rievtti ovddas lea mearriduvvon, ahte sierraákkat guolástanvuoigatvuođa hálddašeaddji sáhttá hukset nuvttá bartta dan jávrri gáddái, masa sus lea guolástanvuoigatvuohta. -Hoavvarievtti mearrádus ii atte vejolašvuođa bartta huksemii. +Eai rievdadusat.</p>
<p><em type="bold">GÁRASAVVONA DILÁLAŠVUOHTA 1.10.2002 Almmolaš áššit </em>Meahciráđđehus ii dárbbaš dahkat plána ollege, dasgo guovlu ii gula Meahciráđđehussii. -Dálá láhkamearrádusat goittot geatnegahttet Meahciráđđehusa dahkat meahcceguovlluid várás dikšun- ja geavahanplánaid. +Eai rievdadusat. </p>
<p>Plána birra galgá bivdit cealkámuša guolástusa ja meahccebivddu álgoálgosaš vuoigatvuođaoamasteddjiin, nuppiiguin sániiguin lappilašsiiddaid árbbolaččain. MR bivdá cealkámuša álo bálgosis iige lappilašsiiddain. Alimus riekti dan sadjái bivdá cealkámuša juohke áššis lappilašsiiddain. -MR:as eai dieđe, man vuoigatvuođaprosessii dás čujuhuvvo. MR gullá bálgosa lágaid vuođul, ii eananvuoigatvuođaid oamasteaddjin. +Eai rievdadusat; lasihuvvojit cealkámušaidjuohkimii guovllus doaibmi lappilašsiida ro:t.</p>
<p>Gáttiid mearridanvuoigatvuođa oamasta dat, geas lea oamastanvuoigatvuohta jávrriide. Meahciráđđehussii oaččo seahkanit dán oamastanvuoigatvuhtii, iige bearrat láiggu dain barttain, mat leat jávrriid gáttiin. -MR doaibmá álo láhkamearrádusaid mielde. Dalle jos lágat rievdaduvvojit, de rievdada maiddái MR dalán doaibmavugiidis. +Eai rievdadusat.</p>
<p>MR duššada guvlui guoskevaš plánain buot báikegoddelaččaid vuoigatvuođaid, dasgo ii jeara, maid báikegoddelaččat dáin guovlluin barget. Jos Meahciráđđehus hehtte báikegoddelaččaid vuoigatvuođaid ollašuvvama, de dat seammás rihkku olmmošvuoigatvuođalágaid. Guvlui dahket plánaid olbmot, geat eai dovdda ášši. -Plánat dahkkojuvvojit oassálasti plánema prinsihpa vuođul ja ovdamearkka dihte jur dán čoahkkimis Meahciráđđehus lea namalassii jearramin, mainna báikegoddelaččat barget dáin guovlluin. Plána oktan vuođđun lea báikegoddelaččaid vuoigatvuođaid dorvvasteapmi. Plána geahččala bisuhit dálá ealáhusaid, dorvvastit daid vejolašvuođaid ja láhčit ođđa bistevaš vejolašvuođaid luondduturismii. +Eai rievdadusat.</p>
<p>Guohtonguovllut eai gula bálgosii. MR galgá jearrat guovllu duođalaš vuoigatvuođaoamasteddjiin, lappilašsiiddaid árbbolaččain, makkár plánat guovllu várás dárbbašuvvojit. Bálgosat leat bajiduvvon alimus mearrideaddjin, vaikko dain ii leat oažžun guvlui, nugo ii leat maiddái Meahciráđđehusasge. -Bálggus ii oamas meahcceguovllu eatnamiid, muhto boazodoallolága mielde bálgosa osolaččain lea vuoigatvuohta doallat bohccuideaset meahcceguovllus beroškeahttá meahcceguovllu eatnamiid oamastan- ja hálddašanvuoigatvuođain. Eanodat gullá obban erenoamážit boazodoalu várás oaivvilduvvon guvlui. Dán guovllu eatnamiid ii oaččo geavahit nu, ahte dat čuhcet sakka boazodollui. (Boazodoalloláhka 848/1990, 2 §) +Eai rievdadusat.</p>
<p><em type="bold">Guollečáziid dikšun ja guolástus </em></p>
<p>Guliid oažžu gilvit ja galgáge gilvit, dasgo Meahciráđđehus lea <span type="quote">”velggolaš”</span>, muhto ii oaččo gilvit boastto guliid. Guhkesjávrái eai leat gilvojuvvon guolit, vaikko dat lea bivdojuvvon guorusin. Lávejohkii galggašii gilvit dápmohiid. -Plánas namuhuvvo, ahte galggašii dahkkojuvvot dárkilet geavahan- ja dikšunplána guollečáziid várás. Nuba dán oppalaš plánas ii gánnát beare dárkilit guorahallagoahtit ášši. Lávejohka lea guovllu olggobealde, muhto plána váldojurddan lea vuosttažettiin ealáskahttit Lávejoga láhkásaš jogaid eamiguollenáli. +Eai rievdadusat. 133</p>
<p xml:lang="hbs">ČUOVUS 3. 7(10)</p>
<p xml:lang="fkv"><em type="bold">DILÁLAŠVUOHTA JA EVTTOHUS </em></p>
<p xml:lang="vep"><em type="bold">MEAHCIRÁĐĐEHUSA KOMMEANTA, RIEVDADUSAT PLÁNAÁRVALUSSII </em></p>
<p><em type="bold">GÁRASAVVONA DILÁLAŠVUOHTA 1.10.2002 Fuođđodikšun ja meahccebivdu </em>Háliidedje diehtit rievssaha gárdebivddu lágideamis. Fuođđonálli lei buorre ovdalgo MR bođii guvlui. Meahciráđđehusa ulbmilin lea duššadit guovllu álgoálgosaš kultuvrra ee. duššademiin rievssatbivdobáikkiid. Meahciráđđehusa bargit gavdnjejit rievssahiid eret guovllus, dasgo eai máhte johtit doppe. -Plána addá vejolašvuođa joatkit dálá meahccebivdovieruiguin maiddái rievssaha gárdebivddu hárrái. Jos láhkamearrádusat rivdet, de rivdet maiddái bivdovierut meahcceguovllus. Meahciráđđehusas leat viehka unnán meahccebargit Eanodagas ja sii leat buohkat báikegoddelaččat, geat dovdet bures guovllu. +Eai rievdadusat. </p>
<p>Ráfáidahttojitgo plánas guovllut meahccebivddus? -Stáhtaeatnamiin eai gáržžit báikegoddelaččaid bivddu. Olgobáikegoddelaččaid bivddus gal sáhttá Meahciráđđehus mearridit. Meahcceguovlolágas (62/1991) eai mearrit njuolgga maidege meahccebivddus. +Eai rievdadusat.</p>
<p><em type="bold">Muoradaga geavaheapmi </em>Báikegoddelaččat galggašedje oažžut váldit meahcceguovllus boaldinmuora friddja ja nuvttá. Gávdnojit áššegirjjit, mat duođaštit vuoigatvuođas váldit friddja boaldinmuora. Ná lea mearriduvvon eananrievttis. -Meahciráđđehus dulko dálá láhkamearrádusaid nu, ahte dat lea geatnegahtton bearrat boaldinmuoras govttolaš mávssu. Plánas dorvvastuvvo báikegoddelaččaid boaldinmuorrafidnen meahcceguovllus. +Eai rievdadusat. </p>
<p><em type="bold">Luondduturisma ja lustageavaheapmi </em></p>
<p>Meahciráđđehus ii galgga ordnet ávdin- stobuid, muhto galgá luohpadit daid báikegoddelaččaide. -Meahciráđđehus doaibmá dálá láhkamearrádusaid mielde, ja ávdinstobut leat dálge stáhta opmodat. +Eai rievdadusat.</p>
<p><em type="bold">Johtalus ja johtaleapmi </em></p>
<p>Plánaárvalusas váilu geaidnovárren Čiekŋalisjávrris Norgii. Guovllus lea leamaš geaidnu juo čuđiid jagiid. Geainnu ráhkadeamis ávkašuvašii oppa báikegoddi, muhto heahttálaččat ballet ahte sis geahppánivčče mátkkálaččat, jos ráhkaduvvo dákkár geaidnu. -Seamma ášši lea leamaš ovdan juo ovddit čoahkkimis, muhto ovdan leat boahtán maiddái geainnu vuostálasti kommeanttat, gč. maiddái vuolábealde. Geainnu ráhkadeamis sáhttá mearridit Meahciráđđehus. Guovlu lea vuođđuduvvon meahcceguovlun, ja geainnu ráhka- deapmái meahcceguvlui galgá leat stáhtaráđi lohpi. +Eai rievdadusat.</p>
<p>Geainnu Čiekŋalisjávrris Norgii ii galgga ráhkadit. Geaidnu dolvvošii meahcceguovllu ráfi. -Árvalus lea meahcceguovlolága (62/1991) mielde. +Eai rievdadusat.</p>
<p>Čiekŋalisjávrái manni álgoálgosaš geaidnu lea heajos ortnegis ja fuotnána oppa áigge. Albma geaidnu hehttešii eatnamiid gollama. Jiehtájotráigge manni johtolat lea buoret ortnegis. -Gč. bajábealde. +Eai rievdadusat.</p>
<p>Lávvári ja Čiekŋalisjávrri gaskii sáhtášii ordnet nuorttabeale boares máđija, man Geaidnohálddahus bajásdoallá. Nuppi johtolaga sáhtášii oalát jávkadit. Boares johtolat, man Geaidnohálddahus bajásdoallá, manná juovvaeatnamiid mielde ja lea danin buoret go Jiehtájotráigge manni geaidnu, mii manná sáttobuolžžaid mielde. -Guoskevaš máđidja gullá ainge Geaidnohálddahussii. Meahciráđđehus lea soahpan Geaidnohálddahusain bargojoavkku ásaheamis. Bargojoavkku bargun livččii mearridit deháleamos ja hohpoleamos čuozáhagain, mat galget ordnejuvvot. +Rievdadus lea dahkkojuvvon plánii nu, ahte Jiehtájotráigge manni vuojáhat lea jávkaduvvon eret kárttas.</p>
<p><em type="bold">Geavahanvuoigatvuođaid láigoheapmi ja luohpadeapmi </em>Rievssatbivdit dárbbašit meahcceguovllus doarjjabáikkiid. -Dušše ámmátrievssatbivdiide sáhttá mieđihit vuoigatvuođa bistevaš doarjjabáikki vuođđudeapmái. +Eai rievdadusat. 134 </p>
<p xml:lang="hbs">ČUOVUS 3. 8(10)</p>
<p xml:lang="fkv"><em type="bold">DILÁLAŠVUOHTA JA EVTTOHUS </em></p>
<p xml:lang="vep"><em type="bold">MEAHCIRÁĐĐEHUSA KOMMEANTA, RIEVDADUSAT PLÁNAÁRVALUSSII </em></p>
<p><em type="bold">GÁRASAVVONA DILÁLAŠVUOHTA 1.10.2002 Geavahanvuoigatvuođaid láigoheapmi ja luohpadeapmi </em>Báikegoddelaččat eai áiggo máksit láiggu meahcceguovllus leahkki doarjjabáikkiin muhto áigot buohkat gearreguššat. -Meahciráđđehus lea dálá láhkamearrádusaid vuođul geatnegahtton bearrat doarjjabáikkiin govttolaš láiggu. Jos lágat rievdaduvvojit, de rievdada maiddái Meahciráđđehus dalán doaibmavugiidis. +Eai rievdadusat. </p>
<p><em type="bold">Luonddusuodjaleapmi </em></p>
<p>Livččii buoret, jos Meahciráđđehus dagašii juoidá luonddu beales. -Plánas leat moanat árvalusat, maiguin Meahciráđđehus geahččala seailluhit guovllu luondduárvvuid dahje lasihit daid. +Eai rievdadusat.</p>
<p><em type="bold">Kulturárvvuid suodjaleapmi ja dikšun </em>Meahciráđđehus sáhttá bargat sámekultuvrra ovdii, muhto ii nu ahte earát masset dan dihte juoidá. Meahcceguovlolága 1. paragráfa doahpaga <span type="quote">”sámekultuvrra dorvvasteapmi”</span> galggašii rievdadit hápmái <span type="quote">”eami- ássiid kultuvrra dorvvasteapmi”</span>. -Meahciráđđehus váldá vuhtii plánemis buot dálá lágaid ja ásahusaid ja geahččala leat árvalusain vuoiggalaš. Plána ulbmilin ii leat rievdadišgoahtit láhkamearrádusaid. Plánas gávnnahuvvo guovllu kulturárvvuid suodjaleami ulbmilin ee. dorvvastit guovllu árbevirolaš luonddugeavaheami. +Eai rievdadusat. </p>
<p><em type="bold">LÁGASMEARRIDUVVON RÁĐĐÁDALLAN SÁMEDIKKIIN HEAHTÁS 17.12.2002 Almmolaš áššit sámeláhkaásaheamis </em>Meahciráđđehus lea áidna ovttaskas eiseváldi, mii lea lága dásis geatnegahtton dorvvastit sámekultuvrrain bargama vejolašvuođad luondduriggodagaid dikšumis. +Meahciráđđehuslága mielddisbuktin geatnegahttimat leat lasihuvvon plánii. </p>
<p>Eanangeavahan- ja huksenláhkii ja guoskevaš láhkii vuođđuduvvi stáhtaráđi mearrádussii váldegottálaš guovlluidgeavahanulbmiliin galgá čujuhit maiddái sámekultuvrra hárrái. Dáin galggašii váldit ovdan sámiid sajádaga čielgaseappot ja guorahallat plánas dáid vuoigatvuođaváikkuhusaid. +Lasihuvvui plánii.</p>
<p><em type="bold">Avádatjuohku </em>Dán plánas avádagat váikkuhit buorebut sámekultuvrra seailunvejolašvuođaide go meahcceguovlluid ovddit dikšun- ja geavahanplánain. Heajos bealli lea dat, ahte maiddái boaittobealeavádagas oažžu dihto ráddjehusaiguin jođihit gávppálaš fitnodatdoaimma. -Meahciráđđehusa bargun lea maiddái meahcceguovlluin heivehit luondduriggodagaid dikšuma, geavaheami ja suodjaleami nu, ahte vejolašvuođat bargat luondduealáhusaiguin ja sámekultuvrrain dorvvastuvvojit. Plánas suvvojuvvon gávppálaš turisma lea dan dihte viehka unnán oppa meahcceguovllus, ja buot eanemus dat lea gáržžiduvvon boaittobealeavádagas. +Eai rievdadusat plánii. </p>
<p><em type="bold">Boazodoallu </em></p>
<p>Eanandoallopolitihka galggašii dárkkistit boazoealáhusa hárrái. Riikkaidgaskasaš láhkamearrádusat addet dása vejolašvuođaid. Boazodoalu doarjaga dási galggašii oažžut vástidit eanandoalu eará doarjjahámiid, vai guohtoneatnamat seastašuvašedje. Guohtoneatnamiid seailun lea dehálet go guohtoneanandutkamušat, mat eai daninassii mearkkaš nu ollu. +Lasihuvvui plána ávžžuhusaide: ”Ealliguovdasaš doarjaga váikkuhusaid boazodollui galggašii dutkat. Ágga: EO:a cealkámuš A4-0073/99. Boazodoalu doarjaga galggašii oažžut dási dáfus vástidit eanandoalu eará doarjjahámiid, vai guohtoneatnamat seastašuvašedje.”</p>
<p>Beanavuodjindoaimma vejolaš heajos beliid boazodollui galggašii farggamusat dutkagoahtit. +Lasihuvvui plána ávžžuhussii: ”Erenoamáš hohpolaš dutkanfáttát leat – – mohtorgielkkástallama ja beanavuodjindoaimma vejolaš heajos bealit boazodollui.” 135</p>
<p xml:lang="hbs">ČUOVUS 3. 9(10)</p>
<p xml:lang="fkv"><em type="bold">DILÁLAŠVUOHTA JA EVTTOHUS </em></p>
<p xml:lang="isl"><em type="bold">MR:A KOMMEANTA, RIEVDADUSAT ÁRVALUSSII </em></p>
<p><em type="bold">LÁGASMEARRIDUVVON RÁĐĐÁDALLAN SÁMEDIKKIIN HEAHTÁS 17.12.2002 Fuođđodikšun ja meahccebivdu </em>Sihke ovddidan- ja čuovvundoibmii galggašii váldit čielgaseappot mielde sámedikki. -Kulturárvvuid suodjaleami ja dikšuma čuovvumis sámediggi lea plánaárvalusas mielde. +Lasihuvvui sámediggi fuođđodikšuma ja meahccebivddu ovddidan- ja čuovvundoibmii. </p>
<p>Dárkkálmuhtto dasa lassin: <span type="quote">”Ovttas Giehtaruohttasa bálgosiin, Eanodaga fuođđodikšunovttastusain ja meahccebivddus goittot oasi áigáiboađusteaset oažžu turistafitnodagatolbmuiguin Meahciráđđehus ovddida olgobáikegoddelaččaid meahccebivddu – –”</span>. +Rievdaduvvon.</p>
<p><em type="bold">Málbmaohcan ja ruvkedoaibma </em>Alimus hálddahusrievtti čoavddus ruvkedoaimma hárrái lea muhtun muddui dulkojuvvon váilevaččat: ávžžuhusain galggašii leat ráđđádallangeatnegasvuohta bálgosiin /sámedikkiin. +Lasihuvvui plána ávžžuhusaide, ahte <span type="quote">”Bargo- ja ealáhusministeriija galgá ráđđádallat guovllu bálgosiin ja sámedikkiin rogganváldinlohpeohcamušain. Ágga: Alimus hálddahusrievtti mearrádus 31.3.1999 ja sámediggeláhka (974/1995)”</span>. </p>
<p><em type="bold">Luondduturisma ja lustageavaheapmi </em>Gos lea roggojuvvon doaba <span type="quote">”lustageavaheapmi”</span>, go lea sáhka meahccejohtalusas ja fitnodatdoaimmas? -Dákkár meroštallama geavahit moanain dutkamušain. Maŋimuš dákkár meroštallama Suomas lea geavahan <em type="bold">Luonddu lustageavaheami ja luondduturismma ovddidanbargojoavku </em>, mii dagai evttohusa Paavo Lipponena II ráđđehusa ráđđehusprográmmas namuhuvvon barggolašvuođa doarju prográmman. +Lasihuvvui teaksta: ”Dákkár luonddu lustageavaheami viiddis meroštallama lea geavahan earret eará Luonddu lustageavaheami ja luondduturismma ovddidanbargojoavku (Birasministeriija 2002b).” Girjji čujuhusdieđut lasihuvvojedje girjjálašvuhtii. </p>
<p><em type="bold">Johtalus ja johtaleapmi </em>Ii mihkkege lágaid geatnegahte Meahciráđđehusa mieđihit lobiid gávppálaš beanavuodjinsafáraide. Sámedikki mielas vuodjinbeatnagiidda ii leat ollege dárbu heajosmahttit ovddežisge sámiid sajádaga. -Dálá vuogi mielde fitnodagaid doibmii galgá leat lohpi. Priváhtaolbmuid beanavuodjindoibmii MR ii sáhte seahkanit eará go barttaid geavaheami hárrái. +Lasihuvvui plána ávžžuhusaide (lohku 11.2.2): ” Beanavuodjindoaimma njuolggadusaid galggašii čielggadit vejolaš láhkaásahanrievdadusaid várás. Ágga: Beanavuodjindoaibma lea šaddan dábáleabbon ja danin galggašedje leat čielgaset láhkamearrádusat dán johtalanhámis. Ášši čieggadeami guottihit sámediggi, bálgosat, Bálgosiid ovttastus, Meahciráđđehus ja sámiid ruovttuguovllus doaibmi beanavuodjinfitnodagat.” </p>
<p><em type="bold">Oahpahus ja dutkan </em>Sámiid bistevaš ovdáneami prográmma sáhtášii atnit plánas eanet ávkin, omd. dákko sáhtášii ávkkástallat sámiid árbevirolaš dieđuiguin. Dat galggašedje geavahuvvot raddálagaid dutkandieđuiguin. +Lasihuvvui plánii. </p>
<p><em type="bold">Plána váikkuhusaid árvvoštallan / Sosiálalaš ja kultuvrralaš váikkuhusat </em>Beanavuodjimis muitaleaddji čuoggái galggašii lasihit: ”Iešráđálaš beanavuodjindoibmii Meahciráđđehus ii sáhte dálá dilis seahkanit.” +Rievdaduvvon. </p>
<p><em type="bold">LÁGASMEARRIDUVVON RÁĐĐÁDALLAN SÁMEDIKKIIN GÁLDDOAIVVI MEAHCCEGUOVLLU JA SÁMMOTJEAKKI–VADJOTJEAKKI JEKKIIDS.GUOVLLU DIKŠUN- JA GEAVAHANP. BIRRA 21.8.2003. </em>Sámediggi sávvá, ahte ráđđádallamiin ovdanboahtán áššit váldojuvvojit vuhtii maiddái dain eará dikšun- ja geavahanplánain, mat dahkkojuvvojit sámiid ruovttuguovllu várás. Nuba dákko gieđahallojit dat ráđđádallamiin ovdanboahtán rievdadusevttohusat, mat gusket maiddái Darvvatvári meahcceguvlui. - </p>
<p><em type="bold">Suoma meahcceguovllut </em>Sámegielas ii leat sátni <em type="bold">meahcceguovlu </em>. Galggaši divvut teavstta dáin osiin logus <em type="bold">Suoma meahcceguovllut </em>. +Rievdaduvvon guoskevaš cealkka plánii čuovvovaččat: ”Sámegielas ii leat sátni, mii vástidivččii suomagiela sáni <em type="bold">erämaa </em>.” 136 </p>
<p xml:lang="hbs">ČUOVUS 3. 10(10)</p>
<p xml:lang="fkv"><em type="bold">DILÁLAŠVUOHTA JA EVTTOHUS </em></p>
<p xml:lang="vep"><em type="bold">MEAHCIRÁĐĐEHUSA KOMMEANTA, RIEVDADUSAT PLÁNAÁRVALUSSII </em></p>
<p><em type="bold">LÁGASMEARRIDUVVON RÁĐĐÁDALLAN SÁMEDIKKIIN 21.8.2003. Dikšuma ja geavaheami ulbmilat </em>Eanangeavahan- ja huksenlága hárrái váldegottálaš guovlluidgeavahanulbmiliid sisdollui leat lasihuvvon áššit, mat dohko eai gula ja ulbmiliin lea guđđojuvvon eret sámiid ruovttuguvlui guoskevaš mearrádus. +Dievasmahtton plánii. </p>
<p>Sámekultuvrrain bargamii lohkkojit árbevirolaš ealáhusat dego boazodoallu, guolástus ja meahccebivdu. +Lasihuvvon plánii.</p>
<p><em type="bold">Luondduturisma ja lustageavaheapmi </em>Jos Meahciráđđehusa barttaid geavahanulbmil rievdá, de das galggašii ráđđádallat guoskevaš guovllu bálgosiin. +Lasihuvvon plánii, ahte rievdadusaid birra ráđđádallo Giehtaruohttasa bálgosiin. </p>
<p><em type="bold">Johtalus ja johtaleapmi </em>Lustamohtorgielkkástallan sáhttá hui sakka čuohcit boazodollui. +Rievdaduvvon plánii: ”– – sáhttá dagahit boazodollui maiddái heađuštusaid ja vahága.” </p>
<p><em type="bold">EARÁ OKTAVUOĐAIN OVDANBOAHTÁN RIEVDADUS- JA LASÁHUSEVTTOHUSAT </em>Luondduealáhusdoarjjabáikkiid soahpamušat dahkkojuvvojit nu, ahte dat leat doaisttážii fámus. -Plánaárvalusas lei boastut, ahte luondduealáhusdoarjjabáikkiid soahpamušat dahkkojuvvojit mearreáigái. +Ášši lea divvojuvvon plánii ja dát čuokkis lea muđuige dievasmahtton. +Dálvviáigásaš mohtorgielkálohpevuohki lea govviduvvon dárkileappot rávvagiid mielde. Avádatjuohkotabellii rievdaduvvui čuoggái olgobáikegoddelaččaid mohtorgielkkástallamis: <span type="quote">”Dálvviáigásaš mohtorgielkálohpevuogi mielde”</span> sihke boaittobeale- ja lustageavahanavádagas. </p>
<p>Guollečáziid dikšungolut galggašedje oidnot guovllu jahkásaš dikšun- ja geavahangoluin. +Lasihuvvon plánii.</p>
<p>Eurohpá uniovnna kommišuvdna dohkkehii Darvvatvári meahcceguovllu Natura 2000 -suodjalanguovlofierpmádahkii 22.12.2003 luondodirektiivva vuođul. +Ášši lea beivejuvvon plánii buot čuoggáide, main ovdal gávnnahuvvui, ahte guovlu gullá Natura 2000 -suodjalanguovlofierpmádaga Suoma evttohussii. 2003:s Giehtaruohttasa bálgosis bođii ovdan dárbu ođđa rátkingárdái Gulddáma guovllus. Sii dahke Meahciráđđehusain soahpamuša 7 ha:a láigoguovllus Sarvivaara lulábeallai sullii 3 km meahcceguovllu rájis ja Gulddáma gilis davásguvlui (govva 5). Go jearaldagas lea seammás vuovdin-gárdi, mas njuovvanbohccot fievrriduvvojit ovddosguvlui eallinaga, de dárbbašuvvui rátkingárdái maiddái geaidnooktavuohta. -Meahcceguovlolága (62/1991) oktan ulbmilin lea dorvvastit boazodoalu vejolašvuođaid, ja nuba Meahciráđđehus mieđiha lobiid boazodoalu rusttegiidda bálgosa ohcama vuođul. Geainnu ráhkadeapmi gáibida goittot stáhtaráđi spiehkastatlobi. Geaidnofitnu birra gulle Eanodaga ovttasbargojoavkku ja sámedikki, ja guktot guottihedje fitnu. Natura-árvvoštallama dárboguorahallamis eai maiddái boahtán ovdan mearkkašahtti váikkuhusat daidda luondotiippaide dahje šlájaide, maid vuođul guovlu lea laktojuvvon Natura-fierpmádahkii. Nuba Meahciráđđehus attii guottiheaddji cealkámuša dán fitnus (jearaldat lea oanehis ja boazodoalu dáfus dárbbašlaš fuolahangeainnu ráhkadeamis) áššis mearrideaddji birasministeriijai. Geaidnu manná eanas buolžža alde Geaidnohálddahusa boares bálggesgeainnu mielde, mii lei juo ovddežis dan ortnegis, ahte dan mielde sáhtii vuodjit guorbmebiillain. Ođđa geaidnovuojáhat dárbbašuvvui 200 m. +Dálá dilli lea beivejuvvon plána loguide 8, 11 ja 14 ja dasa lassin kártii. 137</p>
<p xml:lang="hbs">ČUOVUS 4. 1(13)</p>
<p><em type="bold">Čoahkkáigeassu čálalaš árvalusaidaddima máhcahagas </em></p>
<p>Meahciráđđehus (MR) sáddii plána birra cealkámušbivdaga oktiibuot 39 organisašuvdnii ja čanasjovkui 8.9.2004. Dáin 23 adde cealkámuša. Čuovvovaččas leat ovdanbukton cealkámušaddiid kommeanttat fáddásurggiid mielde, MR:a vejolaš kommeanttat ja váikkuhus plána sisdollui. Kommeantta loahpas ruođuid siste lea/leat kommeantta addán oassebealli dahje oassebealit. fdb = fuođđodikšunbire. dgp = dikšun- ja geavahanplána. fdo = fuođđodikšunovttastus.</p>
<p xml:lang="vep"><em type="bold">CEALKÁMUŠAT PLÁNII </em></p>
<p xml:lang="fkv"><em type="bold">MEAHCIRÁĐĐEHUSA KOMMEANTA JA VÁIKKUHUS PLÁNII / ÁRVALUS </em></p>
<p><em type="bold">ALMMOLAŠ ÁŠŠIT </em>Ii leat fuopmášahttámuš plánii. (Áibmojohtaluslágádus, Giehtaruohttasa gihligottedoaimmahat, Lappi leanaráđđehus, Lappi rádjegozáhus) +Eai rievdadusat plánii. </p>
<p>Rádjegozáhusa doaimmat leat doarvái bures dorvvastuvvon meahcceguovlolágas, meahccejohtaluslágas ja dán cealkámušvuloš dgp:s. (Lappi rádjegozáhus) -Cealkámuš doarju plána. +Eai rievdadusat plánii.</p>
<p>Dikšun- ja geavahanplána sisdoallu, dego vuođđočielggadusat, árvalusat ja ávžžuhusat leat eanas doarvái bures dahkkojuvvon ja dohkálaččat. (Lappi fdb) -Cealkámuš doarju plána. +Eai rievdadusat plánii.</p>
<p>Válmmaštallamiin eai leat váldojuvvon vuhtii duopmostuoluid gieskadaš dulkomat eatnama oamasteamis. Mii čujuhit Leaibejávrri gili olbmuid reivii Bievrrašjávrri meahcceguovllu ektui dulveniitokultuvrraid guhkálaš gávdnomis guovllus. Eai leat váldojuvvon vuhtii Suonttavaaran Lapinkylä ja Suonttajärven maakylä oamastanvuoigatvuođat. (Lianki ro) -Plána birra lea bivdojuvvon cealkámuš Suonttavaaran Lapinkylä ry:s. Eanodaga ovttasbargojoavkkus leat gieldda válljen ovddasteaddjit 3 ja sámedikki válljen ovddasteaddjit 2. Lea dáid válljemiid duohken, movt lappilašsiida ro:t leat ovttasbargojoavkkus ovddastuvvon. Meahciráđđehus gullá sámedikki lága vuođul. +Eai rievdadusat plánii.</p>
<p>Suonttavaaran Lapinkylä ry ja dan osolaččat vuostálastet sakka MR:a dikšun- ja geavahanplána. Plána rihkku olmmošvuoigatvuođaid ja opmodatsuoji, duššada álgoálgosaš báikkálaš kultuvrra ja buot báikkálaš olbmuid eallinvugiid. Plána duššada báikegoddelaččaid meahcástan- ja guolástankultuvrra, mii lea leamaš juo čuđiid jagiid. Meahciráđđehus ii gudnejahte báikkálaš meahcástan- ja guolástanguovlluid, muhto nammada daidda iežas doaimmaid ja sirdá báikegoddelaččaid vuoigatvuođaid sámiide, geat eai leat guovllu eamiássit. Meahciráđđehus galgá gaskkalduhttit plána dahkama dan boddii go lea čielggaduvvon, gean eatnamiid várás plána dahkkojuvvo ja gean kultuvrra ja vuoigatvuođaid das galgá dorvvastit. (Suonttavaaran Lapinkylä ry) -Dálá láhkamearrádusat geatnegahttet Meahciráđđehusa dahkat meahcceguovlluid várás dikšun- ja geavahanplánaid. +Eai rievdadusat plánii.</p>
<p>Meahciráđđehusláhka lea gaskan ja dat rievdaduvvo eamiássiid ja sin vuoigatvuođaid ektui. Vuođđoláhkaváljagoddi válddii gieskat nannosit beali dán áššis ja geatnegahtii dorvvastit báikegoddelaččaid eallinvuogi, opmodatsuoji ja kultuvrra ja merket daid ođđa Meahciráđđehusláhkii. (Suonttavaaran Lapinkylä ry) -Plána gergenmuttus ođđa Meahciráđđehusláhka lei juo fámus. +Lasihuvvon plánii ođđa lága mielddisbuktin linnjemat.</p>
<p>Plánas lea gieđahallon vuđolaččat luondduealáhusaid ja sámekultuvrra dorvvasteapmi guovllus meahcceguovlolága ulbmiliid mielde. (SYKE) -Cealkámuš doarju plána. +Eai rievdadusat plánii.</p>
<p>Plána oktan duogáščielggadusaiguin lea leamaš áddjás bargu. Ieš plána lea dahkkojuvvon fuolalaččat ja áššedovdilis vuogi mielde. Dat lea sihke ráhkadusa ja giela dáfus čielggas, mii lea hui dehálaš, dasgo eatnasat, geaidda plána guoská, leat sámegielagat. Sin oainnut guovlluid geavaheamis leat várra boahtán gullandilálašvuođain bures ovdan. Leat hui bures buktojuvvon ovdan gullandilálašvuođain ovdanbukton oainnut, Meahciráđđehusa vástádusat daidda ja namheapmi das movt dát oainnut leat váikkuhan plánii. (Metla) -Cealkámuš doarju plána. +Eai rievdadusat plánii. 138</p>
<p xml:lang="hbs">ČUOVUS 4. 2(13)</p>
<p xml:lang="vep"><em type="bold">CEALKÁMUŠAT PLÁNII </em></p>
<p xml:lang="fkv"><em type="bold">MEAHCIRÁĐĐEHUSA KOMMEANTA JA VÁIKKUHUS PLÁNII / ÁRVALUS </em></p>
<p><em type="bold">ALMMOLAŠ ÁŠŠIT </em>Plána čuovvu bures meahcceguovlolága ulbmiliid. Lea čielggas, ahte ii buorrege plána sáhte čoavdit buot váttisvuođaid, nu ahte buohkat livčče duhtavaččat. Várra mávssoleamos dákkár váttisvuođain guoská boazodoalu ja luondduturismma gaskavuođaide. Lea ipmirdeames ahte bálgosat háliidivčče gáržžidit luondduturismma, go fas turistafitnodagat háliidivčče eanet vejolašvuođaid. Dát lea váttis gažaldat, dasgo eatnasat dain, geat barget luondduturismmain, leat sámit. Ja luondduturisma lea doaibmasuorgi, mii lea čielgasit lassáneamen, go fas boazodoallu lea bohccobierggu hálbuma dihte massán mealgat ovddeš ekonomalaš mearkkašumistis (ii goittot kultuvrralaš mearkkašumi). (Metla) -Plána viggá dasa, ahte sierra oassebealit sáhtášedje almmá stuorit ruossalasvuođaid haga geavahit meahcceguovllu. +Eai rievdadusat plánii. </p>
<p>Plána huksešii nanu vuođu daidda plánaide ja sierra doaimmaide, maid Darvvatvári meahcceguovllus livččii jurdda boahtteáiggis dahkat. (Lappi TE-guovddáš) -Cealkámuš doarju plána. +Eai rievdadusat plánii.</p>
<p>Plána lea bures dahkkojuvvon ja dat čuovvu ovddit plánain buorrin gávnnahuvvon meannudanvugiid. RKTL:a mielas lea buorre, ahte guovllu dikšuma ja geavaheami čuovvumii árvaluvvo bissovaš mearrádusaid sadjái bissovaš proseassa. Plána galgá dárkkistit unnimustá 10–15 jagi gaskkaid. Goittotge plánema váldočuoggát, dego guovlluid avádatjuohku, leat oaivvilduvvon nu bissovaš čoavddusin go vejolaš. (RKTL) -Cealkámuš doarju plána. +Eai rievdadusat plánii.</p>
<p>Plána lea boazodoalu, guolástusa ja meahccebivddu lágideami hárrái bures dahkkojuvvon. Meahciráđđehus váldá plánemis vuhtii dálá lágaid ja ásahusaid ja geahččala leat árvalusainis vuoiggalaš. Dikšun- ja geavahanplána ii báljo rievdat guovllu eará geavaheami dahje luonddusuodjalandili iige meahcceguovloiešlági. Plánaárvalusaid evttohusat ovddidit guovllu ja ná maiddái Natura 2000 -suodjalanguovlofierpmádaga luondduárvvuid seailuma. (RKTL) -Cealkámuš doarju plána. +Eai rievdadusat plánii.</p>
<p>Meahciráđđehusa geavahan oassálasti ja rabas plánenproseassa plánaid válmmaštaladettiin lea buorre vuohki kártet ja čielggadit báikkálaš ássiid ja servošiid oainnuid ja oaiviliid guoskevaš guovllus. Dán plánenbarggu válmmaštaladettiin dollojuvvon gillečoahkkimiin leat boahtán bures ovdan báikkálaš olbmuid oaivilat, fuolat ja ovdagáttut guovllu geavaheami ektui. Plána čuovusin leat ovdanbukton tabeallahámis gillečoahkkimiid oktavuođas ovdanboahtán gažaldagat, main ovdanbukto MR:a kommeanta ja dasa lassin, movt ášši lea váldojuvvon vuhtii dahkkojuvvon plánaárvalusas. Dát ovdanbuktinvuohki lea Eanodaga gieldda mielas buorre. Ná plánii lea álkit oahpásmuvvat. Fuolat ja ovdagáttut leat lunddolaš reakšuvnnat dánsullasaš áššiin, dasgo guoskevaš viiddis sierraguovllut leat don doložis gullan báikkálaš ássiid beaivválaš eallimii sihke ealáhusaid ja astoáiggeanu oktavuođas. Oppa gieldda viidodagas sullii 70 % gullá juoga sierraguvlui dahje suodjalanguvlui. Nuba dikšun- ja geavahanplánat, mat dahkkojuvvojit daid várás, gusket juogaládje buot guovllu ássiide. (Eanodaga gielda) -Cealkámuš doarju plána. +Eai rievdadusat plánii.</p>
<p>Erenoamáš vávjjehahtti lea dat vuohki, ahte cealkámušaidaddin lea álggahuvvon ovdalgo plána buot oasit leat gárvásat. Plánas váilu sámedikki bargun addojuvvon <span type="quote">”Árvvoštallan plána váikkuhusain sámekultuvrii”</span>. Plánaárvalusa válmmaštallit dihtet sihkkarit das, ahte Davvi-Lappi ássanhistorjjá ja meahcceguovllu stáhtaeatnamiid birra lea jođus vuoigatvuođaministeriija diŋgon dieđalaš čielggadus ja dutkamuš. Plánaárvalusa válmmaštallit dihtet maiddái sihkkarit, ahte sámedikki ja eará báikkálaš oassebeliid gaskkas leat leamaš ollu sierramielalašvuođat stáhtaeanan hálddašuvvon guovlluid oamasteamis ja daidda guoskevaš báikkálaš ássiid vuoigatvuođain. Vávjjehahtti Meahciráđđehusa doaimmas lea vuosttažettiin dat, ahte ovtta dán nákku oassebeallái lea addojuvvon okto bargun dán oasi válbmen plánas, ja ahte dát oassi ii leat cealkámuša addima várás doaimmahuvvon materiála mielde, muhto galggašii maŋŋelis laktojuvvot plánii. Dákkár meannudanvuohki dušše lasiha ovdagáttuid ja eahpádusaid báikkálaš olbmuid gaskkas oppa plána guovdu. Eanodaga gielddaráđđehus várre alccesis vejolašvuođa ovdanbuktit iežas kommeantta plána váilu oassái dan maŋŋá, go dat lea gárvvis. (Eanodaga gielda) +Eai rievdadusat plánii. 139</p>
<p xml:lang="hbs">ČUOVUS 4. 3(13)</p>
<p xml:lang="vep"><em type="bold">CEALKÁMUŠAT PLÁNII </em></p>
<p xml:lang="fkv"><em type="bold">MR:A KOMMEANTA JA VÁIKKUHUS PLÁNII / ÁRVALUS </em></p>
<p><em type="bold">ALMMOLAŠ ÁŠŠIT </em>Ovdal plána nannema galggašii váldit áigelasi, vai plánas sáhtášii buorebut váldit vuhtii daid rievdadusaid ja oainnuid, maid válmmaštallan/ođasmahttinvuloš Meahciráđđehusláhka mielddisbuktá. Miihan diehtit, ahte guoskevaš láhkii leat boahtimin moanat rievdadusat/lasáhusat, mat sáhttet báikkálaš ássiid vuoigatvuođaid bokte váikkuhit njuolgga áššiide, mat dikšun- ja geavahanplánain gieđahallojit. (Eanodaga gielda) +Ođđa Meahciráđđehuslága linnjemat leat beivejuvvon plánii. </p>
<p>Giehtaruohttasa bálgosa stivrras ii leat fuopmášahttámuš ovdanbukton plánii. (Giehtaruohttasa bálggus) -Cealkámuš doarju plána. +Eai rievdadusat plánii.</p>
<p xml:lang="deu"><em type="bold">ÁLGGAHUS </em></p>
<p>Plána logadettiin háliidivččii diehtit, gii/geat plána lea/leat čállán. Jos čállit eai háliit namaset oidnosii, de livččii buorre omd. álgo- dahje loahppasániin namuhit, makkár bargojoavku lea leamaš plána čohkkemin (Lappi birasguovddáš) -Meahciráđđehusa ođđa plánenrávvagat dorjot dákkár árvalusa. +Lasihuvvon plána lohkui <em type="bold">Plánenproseassa. </em></p>
<p><em type="bold">DIKŠUMA JA GEAVAHEAMI ULBMILAT </em>Dán váldobajilčállaga vuolde ovdanbukton čuoggát sisdollet moanaid čielggadan- ja dutkandárbbuid geologalaš luonddu birra. Dát dárbbut eai šat gieđahallo plána doaibmabijuid gieđahalli osiin. Dákkár čuoggát leat omd.: 1) Ealli ja jápma luonddu dáfus divrras ja rašis guovlluid máŋggahápmásašvuođa seailuma ovddideapmi. 2) Guovlluid mihtilmasvuođaid oaidnin ja guovlluid geavaheami heiveheapmi nu bures go vejolaš oktii eahpedábálaš luonddudilálašvuođaiguin ja kulturárvvuid dorvvastan dihte. 3) Luondduriggodagaid bistevaš ávkinatnin nu, ahte dorvvastuvvo luondduriggodagaid fidnenvejolašvuohta maiddái boahttevaš buolvvaide. 4) Luonddu lustageavaheami ja luonddu- ja kulturturismma ovddideapmi nu, ahte buoriduvvojit lotnolasgeavaheami vejolašvuođat. Lea mávssolaš dovdat guovllu geologalaš luonddu dárkilit dákkár ulbmiliid juksan dihte, dasgo guovllu eananvuođu čáhcedoallu, biebmoávnnasdilli, gollangierdilvuohta jed. geologalaš riegádanhistorjjás bohciidan iešvuođat bidjet ravdaeavttuid sihke ealánšlájaid lunddolaš menestuvvamii guovllus ja eatnamiid ja eará luonddu návccaide gierdat sierra geavahanhámiid. Geologalaš mihtilmasvuođaid dovdan ja ovdanbuktin riggudivčče mealgat lustageavaheami, luondduturismma ja eará lotnolasgeavaheami vejolašvuođaid. Suoma dilis hui hárvenaš eanantiippaid riegádan- ja ovdánanmuttuid gáttášii geasuhit luondduinbuđaldeddjiid. Dássážii leat unnán dieđut guovllu geologiijas ja datge leat hui oppalaččat ovdanbukton. (GTK) -Plánaguovllu geologiijas lea dahkkojuvvon čielggadus oassin guovllu luonddu ja geavaheami vuođđočielggadusas (Johansson &amp; Perttunen 2002: Geologia. Girjjis: Tarvantovaaran erämaaalueen ja Lätäsenon– Hietajoen soidensuojelualueen luonto ja käyttö. Meahcceráđđehusa luonddusuodjalanprentosat. Ráidu A 140: 18–29). +Eai rievdadusat plánii. </p>
<p>Eanangoddeláva gárvvásmuvvama rádjai guovllus lea leamaš fámus Duottar-Sámi guovlolávva oktan eanangeavahan- ja huksenlágas ásahuvvon vuoigatvuođaváikkuhusaiguin. Lága eanangoddelávvii guoskevaš eiseválddi ovddidangeatnegasvuohta ii leat huksenlága mieldásaš guovlolávas. Dán plána guovloláva vuoigatvuođaváikkuhusosiid gánnáha dákko dárkkistit. (Lappi lihttu) -Vuoigatvuođaváikkuhusaid dáfus guovlolávva vástida eanangeavahan- ja huksenlága (132/1999) sirdašuvvannjuolggadusaid mielde eanangoddeláva. +Láhkačujuheami hárrái eanangeavahan- ja huksenlága sirdašuvvanmearrádusat leat lasihuvvon plána lohkui 3 <em type="bold">Dikšuma ja geavaheami ulbmilat </em>. Lasihuvvon maiddái Duottar-Sámi eanagoddeláva álggaheapmi. </p>
<p>Guovloláva sisdoalu ja dikšun- ja geavahanplánaid gaskavuođa galggašii govvidit čielgaseappot, nu ahte spiehkasteamit ákkastallojit. (Lappi lihttu) -Plána spiehkasta ovtta oasis dálá guovlolávas. Plánas ii árvaluvvo ođđa olgodaddanjohtolaga vuođđudeapmi Čiekŋalisjávrris Norgga ráji ala. Dát lea plánas ja dan čuvvosiin ákkastallon ee. čuovvovaččat: ”Merkejuvvon johtolagat geainnuhis áidalas mehciide addet olbmuide boasttolágan dorvvolašvuođadovddu. Bálvalanrusttegat leat goittot hui unnán dahje eai báljo ollege ja iehčanassii ferte ceavzit.” +Eai rievdadusat plánii. 140</p>
<p xml:lang="hbs">ČUOVUS 4. 4(13)</p>
<p xml:lang="vep"><em type="bold">CEALKÁMUŠAT PLÁNII </em></p>
<p xml:lang="fkv"><em type="bold">MEAHCIRÁĐĐEHUSA KOMMEANTA JA VÁIKKUHUS PLÁNII / ÁRVALUS </em></p>
<p><em type="bold">DIKŠUMA JA GEAVAHEAMI ULBMILAT </em>Plána eiseváldebargguid govvideaddji logus addojuvvo dakkár govva Meahciráđđehusas, ahte dat livččii okto luonddusuodjalanhálddahusa doaibmin. Birashálddahuslágas guvllolaš birasguovddáža oktan bargun namuhuvvo maiddái luonddusuodjaleapmi. (Lappi birasguovddáš) +Dievasmahtton guvllolaš birasguovddáža rolla doaibmaguovllustis. </p>
<p xml:lang="deu"><em type="bold">EANANGEAVAHEAMI AVÁDAGAT </em></p>
<p>Guovllu avádatjuohku dikšun- ja geavahanplána mielde addá vejolašvuođa meahcceguovllu máŋggabealat geavaheapmái maiddái lustageavahan- ja luondduturismma dárbbuid várás. (Lappi TE-guovddáš) -Cealkámuš doarju plána. +Eai rievdadusat plánii.</p>
<p>Avádatjuohku ii oččoše goittot čuohcit vejolašvuođaide bargat luondduealáhusaiguin ja sámekultuvrrain. Dikšun- ja geavahanplánaárvalusas guovllu eará vejolaš geavaheapmi galggašii ollašuhttot nu, ahte dat čuozášii nu unnán go vejolaš boazodollui ja luondduealáhusaide. (Lappi TE-guovddáš) -Cealkámuš doarju plána. +Eai rievdadusat plánii.</p>
<p>Mii atnit rivttes prinsihppan plánas árvaluvvon avádatjuogu ja dan málle, ahte namalassii mátkkálaččaide oaivvilduvvon guovllut leat čielgasit sirrejuvvon boaittobealeavádagas, mas sáhttá erenoamážit sihkkarastit boazodoaluin ja luondduealáhusaiguin bargama. Goittotge boaittobealeavádahkiige galggašii cegget oahpistanrusttegiid ja hukset roviid dahje šalddiid báikegoddelaččaid vuogáiduvvan johtolagaide. Ná sáhtášii fidnejuvvon vásáhusaid vuođul hui beaktilit stivret johtima seamma johtolagaide ja ovddidit guovlluid seailuma luonddudilis. (Eanodaga gielda) -Plána logus 11 <em type="bold">Johtalus ja johtaleapmi </em>lea dákkár árvalus. +Eai rievdadusat plánii. </p>
<p xml:lang="deu"><em type="bold">BOAZODOALLU </em></p>
<p>Plánas daddjojuvvo, ahte boazodoaluin sáhttá bargat boazodoallolága mielde. Meahcceguovloláhka doarju boazodoaluin bargama. Boazodoallit sáhttet johtalit meahcceguovllus dábálaš vuogi mielde mohtorfievrruiguin ráddjehusaid haga ja váldit dárbbašlaš boaldinmuora. Maiddái boazoáiddit, barttat ja boazodoalu eará rusttegat gullet meahcceguvlui. Buorre ášši boazodollui lea maiddái meahcceguovllu goziheapmi. Seammás meahcceguovloláhka gáržžida ja unnida boazodollui čuohcci heajos váikkuhusaid, dasgo meahcceguovllu geavahit muđui hui unnán. Rusttegat ja merkejuvvon johtolagat ja plána mieldásaš čavges lohpepolitihkka gáržžida lustageavaheddjiid johtaleami eanas osiin meahcceguovllus ja erenoamážit boazodollui dehálaš guohtonguovlluin, ja dát doarju boazodoalu. Plána árvalusaid ja ávžžuhusaid ollašuhttin dorvvasta vejolašvuođaid bargat boazodoaluin maiddái boahtteáiggis. Go luondu seailluhuvvo guoskameahttun dilis, de dat dábálaččat dorvvasta bohccuid guohtoneatnamiid dákkár guovlluin. Suodjaleami bokte ii goittot oaččo gáržžidit luondduealáhusa, boazodoalu. Boazodoallobargguin šaddá johtalit meahcis meahccefievrruiguin maiddái bievlan. Dasa lassin lea dárbu beassat bivdit sierralobiiguin meahcceguovllus návdevahágiid ráddjen dihte. Plánas leat váldojuvvon dán guovllus vuhtii báikkálaš bálgosa dárbbut sihke meahccejohtalusas ja boazodoalu rusttegiin. Guvlui plánejuvvon eará huksema ferte ollašuhttit nu, ahte dat ii čuoze boazodollui ja plánet ovttas báikkálaš bálgosiin. Bálgosiid ovttastus deattuha ráđđádallangeatnegasvuođa boahtteáiggis. Stáhta eiseválddit galget ráđđádallat bálgosa ovddasteddjiiguin, go plánejit stáhtaeatnamiidda guoskevaš doaimmaid, mat váikkuhit sakka boazodollui (Boazodoalloláhka 53 §). (Bálgosiid ovttastus) -Meahcceguovllu oktan váldoulbmilin lea dorvvastit boazodoalu ja luondduealáhusaid. Nuba plána árvalusaid leat geahččalan dahkat nu, ahte namuhuvvon ulbmil ollašuvvá. Cealkámuš doarju plána. +Eai rievdadusat plánii.</p>
<p>Logus gieđahallo unnánaš maiddái Meahccedutkanlágádusa doaibmasuorgi. Meahciráđđehusa mielas bohccuid guohtoneanandutkamušat ja daid ovddideapmi leat dehálaččat. Guohtoneatnamiid seammá go bohccuid dilis ja boazodoallovieruin dáhpáhuvvan nuppástusaid lea dutkkahan Metla 1970-logu rájes moanain bálgosiin Davvi-Lappis. Boazodoalu ja eará geavahanhámiid oktiiheiveheapmi gullá oktan oassin Metlas dáhpáhuvvi luondduturismadutkamii. Metla lágasmearriduvvon doaimmaide gullá maiddái čuovvut suodjevuovdeguovllu ja alla sajiid. Buot dáin fáddásurggiin mii sáhtášeimmet bargat eanet MR:ain. (Metla) -Gánnáhahtti ja buorre evttohus. +Plána árvalusaide lohkui13 <em type="bold">Dutkan </em>lea lasihuvvon ovttasbarggu lasiheapmi suodjevuovdeguovllu ja alla guovlluid čuovvumis. 141 </p>
<p xml:lang="hbs">ČUOVUS 4. 5(13)</p>
<p xml:lang="vep"><em type="bold">CEALKÁMUŠAT PLÁNII </em></p>
<p xml:lang="fkv"><em type="bold">MEAHCIRÁĐĐEHUSA KOMMEANTA JA VÁIKKUHUS PLÁNII / ÁRVALUS </em></p>
<p><em type="bold">BOAZODOALLU </em>Plána ávžžuhusain namuhuvvon ealliguovdasaš doarjja, mii máksojuvvo boazodollui, ii leat dakkár ášši, mii váldojuvvo ovdan dikšun- ja geavahanplánas, dasgo jearaldagas lea čielgasit boazodoalu doarjjapolitihkkii guoskevaš ášši. Ealliguovdasaš doarjaga váikkuhus ealihanboazologuide ja guohtoneatnamiid dillái ii leat čielggaduvvon, ja nuba dutkamušaiguin eai leat čájehuvvon ealliguovdasaš doarjaga váikkuhusat guohtoneatnamiid dillái. (Lappi TE-guovddáš) -Plána ávžžuhusain daddjojuvvo, ahte doarjaga váikkuhusaid boazodollui galggašii dutkat. Dárkkálmuhtto plána árvalus. +Dárkkálmuhtton plánii: ”Ealliguovdasaš doarjaga váikkuhusaid ealihanboazologuide ja guohtoneatnamiid dillái galggašii dutkat.” </p>
<p>Plánas ovdanbukton boazodollui guoskevaš ávžžuhusat leat bures dahkkojuvvon. Ávžžuhusain ovdanbukton muhtun dutkamušat gullet juo boazodoalu dálá ekonomiijadutkanprográmmii. Ođđasitinventeren Giehtaruohttasa bálgosa dálveguohtoneatnamiin gárvvásmuvai mannan giđa (Kumpula, J. ee. 2004: Poronhoitoalueen pohjoisimman osan (13 paliskuntaa) talvilaidunten uusintainventointi vuosina 1999–2003. Kala- ja riistaraportteja nro 303). RKTL:a mielas plánas gánnáhivččii ovdanbuktit ávžžuhusaid maiddái guovllu boazodollui ja deattuhit guovlluid geavaheamis ee. bistevaš geavaheami prinsihpa. (RKTL) -Boazodoalu stivre boazodoalloláhka (848/1990). Meahciráđđehus ii daga dán plánas boazodollui guoskevaš ávžžuhusaid. +Ođđa čujuheapmi beivejuvvon. Eai rievdadusat plána ávžžuhusaide.</p>
<p><em type="bold">GUOLLEČÁZIID DIKŠUN JA GUOLÁSTUS </em>Meahcceguovlluin galgá dorvvastit báikkálaš olbmuide vuoigatvuođaid guolástussii ja mohtorfievrruiguin vuodjimii meahcis almmá sierra lohpevuogádaga haga. Meahcceguovlluin guolástettiin šaddá geavahit meahccefievrruid guhkes gaskkaid dihte. (Eanodaga guolástanguovlu) +Eai rievdadusat plánii. </p>
<p>Plána mielde guolástus ja meahcceguovloiešlági seailluheapmi eai mana ruossalassii, eaige maiddái guolástus ja luonddusuodjaleapmi. Guollenáliide ja guolástussii guoskevaš áššit leat eanas váldojuvvon áššálaččat vuhtii plánas. RKTL lea leamaš viššalit mielde guovlluid luossa- ja dápmotnáliid čuovvumis; ođđa čuovvunraporta lea ee. Haikonen ee. 2004: Lohi- ja meritaimenkantojen seuranta Tornionjoessa 2003. Kala- ja riistaraportteja nro 320. (RKTL) -Ávkkálaš ođđa girji fáttá birra. +Lasihuvvon ođđa čujuheapmi plánii.</p>
<p>Guvžágilvimiid Darvvatjohkii leat joatkán jahkásaččat (jagiid 2000–2004, 76 577 ovttajahkásaš guvžžá), muhto Máljjašjohkii eai leat šat gilvojuvvon jagi 2000 maŋŋá (dalle 50 900 easkkarahpasan guvžáveajeha). Guvžánáliid ealáskahttin gáibida boahtteáiggis dakkár guolástanmuddema, mii buorebut go dálá mudden suddje guvžžá sierra eallinmuttuid sihke jogas ja mearas. Ovdal dákkár doaimmaid gilvimiiguin ii sáhte nu olus váikkuhit lunddolaš guollenáli ealáskeapmái. Darvvatjoga gilvimiid lea goittot jurdda joatkit, nu ahte geavahuvvo dain Duortnoseanu čázádaga guvžánálli. (RKTL) +Dieđut beivejuvvon plánii.</p>
<p>Geavahan- ja dikšunplána galgá dorvvastit gieldalaččaid árbevirolašnávddašanvuoigatvuođaid ja maiddái dorvvastit vejolašvuođa johtit bivdoguovlluide. (Eanodaga guolledoalloráđđádallangoddi) -Plána dorvvasta gieldalaččaid árbevirolaš vuoigavuođaid ja johtinvejolašvuođaid bivdoguovlluide dain osiin, go daid sáhttá meahcceguovllu dikšun- ja geavahanplána bokte dorvvastit. +Eai rievdadusat plánii.</p>
<p xml:lang="fkv"><em type="bold">FUOĐĐODIKŠUN JA MEAHCCEBIVDU </em></p>
<p>Báikegoddelaččaid meahcástanvuoigatvuođa galgá dorvvastit buot osiin seamma vuogi mielde go mii lea dilli Meahciráđđehusa hálddašan earáge stáhtaeatnamiin. (Eanodaga fdo) -Cealkámuš doarju plána. +Plána lea beivejuvvon logu 10 <em type="bold">Fuođđodikšun ja meahccebivdu </em>hárrái ee. nu, ahte das boahtá čielgaseappot ovdan báikegoddelaččaid bivdovuoigatvuohta. </p>
<p>Meahccebivddus galgá oažžut geavahit mohtorgielkká rievssaha gárdebivddus seamma vuogi mielde, go mii lea muđuige dilli Meahciráđđehusa hálddašan stáhtaeatnamiin. (Eanodaga fdo) -Cealkámuš doarju plána. +Eai rievdadusat plánii. 142</p>
<p xml:lang="hbs">ČUOVUS 4. 6(13)</p>
<p xml:lang="vep"><em type="bold">CEALKÁMUŠAT PLÁNII </em></p>
<p xml:lang="fkv"><em type="bold">MEAHCIRÁĐĐEHUSA KOMMEANTA JA VÁIKKUHUS PLÁNII / ÁRVALUS </em></p>
<p><em type="bold">FUOĐĐODIKŠUN JA MEAHCCEBIVDU </em>Meahccebivdiid fuođđodikšunbargu galgá leat lobálaš dálá dásis, ja seamma vugiiguin go mii lea dilli Meahciráđđehusa hálddašan stáhtaeatnamiin. Dása gullet maiddái eananeaiggádiin (Meahciráđđehus) áigáiožžojuvvon smávvanávdebivdinprošeavttat, goas smávvanávdenáliid sáhttá ovttasbarggu bokte ráddjet. (Eanodaga fdo) -Cealkámuš doarju plána. +Eai rievdadusat plánii. </p>
<p>Meahccejohtaluslobiid galgá maiddái dárbbu mielde fidnet jierpmálaš johtaleapmái, go meahccebivddus galgá sáhttit johtalit seamma ákkaiguin, go mii lea dilli Meahciráđđehusa hálddašan earáge stáhtaeatnamiin. (Eanodaga fuođđodikšunovttastus) -Cealkámuš doarju plána. +Dgp:s leat dárkileappot meroštallon meahccejohtaluslobiid mieđihanvirolašvuođat.</p>
<p>Báikegoddelaš ámmátbivdái galgá sáhttit čujuhit su bivdoguovllus doarjjabáikki huksenvuoigatvuođa seamma ákkaiguin, go mii lea dilli Meahciráđđehusa hálddašan earáge stáhtaeatnamiin. (Eanodaga fuođđodikšunovttastus) -Cealkámuš doarju plána. +Eai rievdadusat plánii.</p>
<p>Galgá dás duohkoge deattuhit, ahte ii mange suodjalanguovllu birra galgga ráhkadit dakkár dikšun- ja geavahanplána, mii gáržžidivččii Eanodagas báikegoddelaččaid árbevirolaš vuoigatvuođaid. (Eanodaga fuođđodikšunovttastus) +Eai rievdadusat plánii.</p>
<p>Lappi fuođđodikšunbire lea ovtta oaivilis Eanodaga fuođđodikšunovttastusain dán ovdanbuktin oainnuin [gč. guhtta ovddit čuoggá]. Fuođđodikšunbire mielas ovttasbarggu bokte juksojuvvon dálá dilli lea duhtadahtti kompromissa, iige dan galggaše dárbbašmeahttumit duššin dahkagoahtit. Áibbas erenoamážit galggašii viggat dasa, ahte dákkár suodjalanguovllu geavaheapmi ii dárbbašeameahttumit dahje heajos ákkaiguin gáržžiduvvo dahje gildojuvvo. (Lappi fdb) -Cealkámuš doarju plána. +Eai rievdadusat plánii.</p>
<p>Guovllus galggašii dás duohkoge sáhttit 1) bivdit meahcástanlága mielde, 2) dahkat vealtameahttun fuođđodikšundoaimmaid, 3) dolastallat, 4) fievrridit sállaša maiddái mohtorfievrruiguin, 5) gárdut rievssahiid árbevirolaš vuogi mielde. (Lappi fuođđodikšunbire) -Cealkámuš doarju plána. +Eai rievdadusat plánii.</p>
<p>Meahciráđđehusa Davvi-Lappi luonddudikšunguovlu galggašii meahcástan- áššiin álo dili rievddadettiin váldit oktavuođa vuosttažettiin guovllu fuođđodikšunovttastussii ráđđádallama várás. Ná meahccebivddu sajádat šattašii govttolaččat vuhtii váldojuvvot, nu ahte váldojuvvojit seammás vuhtii dássebeallásaččat eará eanangeavahanhámit guovllu dikšuma, geavaheami ja suodjaleami oktiiheiveheamis. (Lappi fuođđodikšunbire) +Eai rievdadusat plánii.</p>
<p>Plána árvalusat meahccebivddu hárrái leat bures dahkkojuvvon. (RKTL) -Cealkámuš doarju plána. +Eai rievdadusat plánii.</p>
<p>Plánas deattuhit luondduealáhusaid dorvvasteami nu, ahte dollojuvvo návdenálli doarvái vuollin. Ovttasbargu báikkálaš fuođđodikšunovttastusain dán oktavuođas lea dieđusge dehálaš, muhto váttisvuohtan dáidet leat ekonomalaš resurssat. Go smávvanávddiid (erenoamážit rieban) johtilis laskan čuohcá sakka erenoamážit njállii, mii lea sogahuvvamin, de galggašedje dán áššis sierra berošteaddjijoavkkut ovttasráđiid čielggadit vejolašvuođa geavahit beaktilet meannudanvugiid ovdamearkka sierranjuolggadusaiguin. (Eanodaga gielda) -Meahccebivdui guoskevaš lohkus 10 daddjojuvvo, ahte MR:a mielas riebanbivdu lea dehálaš fuođđodikšun- ja luonddusuodjalansivaid dihte. Meahciráđđehus lea heivvolaš osiin mielde vejolaš smávvanávdeprošeavttain (omd. riebanbivdu njállaguovlluin). +Eai rievdadusat plánii. -Plánas lea ovdalis namuhuvvon áššiid lassin jávkaduvvon dálá dili govvideamis <em type="bold">lohpeguvlui </em>guoskevaš meroštallan. Dasa lassin lea jávkaduvvon namuheapmi, mas lohpebivdit ožžot geavahit beatnagiid meahccebivddus. Dát lea cealkámušaid gulaskuddama maŋŋá rievdan čanasjoavkoráđđádallamiin sohppojuvvon vuogi mielde. +Rievdadusat plánii. 143 </p>
<p xml:lang="hbs">ČUOVUS 4. 7(13)</p>
<p xml:lang="vep"><em type="bold">CEALKÁMUŠAT PLÁNII </em></p>
<p xml:lang="fkv"><em type="bold">MEAHCIRÁĐĐEHUSA KOMMEANTA JA VÁIKKUHUS PLÁNII / ÁRVALUS </em></p>
<p xml:lang="deu"><em type="bold">MUORADAGA GEAVAHEAPMI </em></p>
<p>Boaldinmuorraváldima lohket joatkašuvvat ovddeš vuogi mielde, ja plána čuovusin lea kárta dain guovlluin, main boaldinmuora oažžu váldit. Almmolaš dilálašvuođas lea goittot boahtán ovdan gažaldat das, ahte boaldinmuorraváldimis šaddá máksit. Gieskat riikkabeivviid vuođđoláhkaváljagoddi giddii fuopmášumi eamiássiid boaldinmuorraváldimii. Ášši lea plána olis váttis árvvoštallat, dasgo ovdanbukton dieđut muorraváldimis eai leat beare dárkilat. Muorraváldimii galggašii goittot ohcat čovdosa, mainna báikkálaš ássiid vuoigatvuođat seilot, muhto luonddusuodjalanákkat eai šatta vára vuollái. (Lappi birasguovddáš) -Meahciráđđehus árvala guoskevaš logus dákkár čovdosa, nugo Lappi birasguovddáš lea sávvan. Ná báikegoddelaččaid boaldinmuora váldinvuoigatvuođat seilot, muhto guovllu luondduárvvut eai šatta vára vuollái. Meahcceguovllu dikšun- ja geavahanplána ii meroštala galgágo muorraváldimis máksit vai ii, muhto geahččala dušše dorvvastit báikkálaš olbmuid boaldinmuorrafidnema. Muoraid váldimis stáhtaeatnamiin galget dálá láhkamearrádusaid mielde máksit maiddái báikegoddelaččat. +Eai rievdadusat plánii.</p>
<p><em type="bold">MÁLBMAOHCAN JA RUVKEDOAIBMA </em>Čuoggás namuhuvvo rogganváldima viidodahkii vuođđuduvvi buhtadus, man eananeaiggát jahkásaččat oažžu dain rogganváldinguovlluin, mat leat dan eatnamiin. Jearaldagas ii leat gozihanmáksu, muhto eananeaiggádii boahtti vuođđobuhtadus. Dasa lassin rogganváldima hálddašeaddji lea geatnegahtton buhttet ollesmearálaččat buot dain vahágiin, maid váldinguovllus čađahuvvon barggut leat vejolaččat dagahan. Rogganváldinmávssut ja goziheamis šaddan golut, maid Meahciráđđehus oažžu rogganváldimiid ovddas stáhtaeatnamiin, eai leat namuhuvvon vuogi mielde nubbi nubbái laktáseaddji ášši. Davvi-Lappi luonddudikšunguovllu dilli lea dakko bokte erenoamáš, ahte doppe eanas rogganváldimat leat gollerogganváldimat. Jos rogganváldinbuhtadusat háliiduvvojit namuhuvvot, de galggašii čielggasvuođa dihte namuhit maiddái daid jahkásašvuođa guđege kaleanddarjagis, goas rogganváldin lea fámus, ja dasa lassin rogganváldima hálddašeaddji ollesmearálaš vahátbuhttengeatnegasvuođa. Eananeaiggát oažžu rogganváldinbuhtadusa 10 € hektáras jagis. (GTK) -Rogganváldimiid vuođđudeamis ja dálá rogganváldimiin Meahciráđđehussii šaddet golut, vaikko rogganváldinguovllus dahkkojuvvon barggut eai dagahivččege vahágiid. +Dárkkálmuhtton plánii ja jávkaduvvon rogganváldinbuhtadusa mearri. </p>
<p><em type="bold">EANANÁVDNASIID VÁLDIN </em>Eananávdnasiid váldinguovlluid hárrái geaidnobire ulbmilin lea dorvvastit eananávdnasiid váldima geainnuid bajásdoallama ja huksema dárbbuide govttolaš gaskka duohken maiddái Eanodagas, vaikko gielddas leatge valjis suodjalanguovllut. MR árvala, ahte dat galggašii sáhttit dárbbu mielde váldit iežas atnui ja unnánaš maiddái vuovdimassii eananávdnasiid meahcceguovllus dáhpáhuvvi smávvalágan huksema dárbbuide. Geaidnohálddahus árvala, ahte datge galggašii sáhttit dárbbu mielde váldit unnánaš eananávdnasiid meahcceguovllu máđijaid ja meahcceguovllu lahkosiin leahkki čievrageainnuid bajásdoallamii ja smávvalágan ordnenbargguide. (Geaidnohálddahus) -Dát ii leat vejolaš. Dáid dárbbuid geahččalit dorvvastit meahcceguovllu olggobealde. Meahcceguovloláhka (62/1991) gieldá meahcceguovllus stáhtaeatnama dahje dasa guoskevaš geavahanvuoigatvuođa luohpadeami eará go boazodoalu, guolástusa, meahccebivddu dahje čoaggima dárbbuide. +Eai rievdadusat plánii. </p>
<p><em type="bold">LUONDDUTURISMA JA LUSTAGEAVAHEAPMI </em>Meahcceguovllu lustageavaheapmi ii leat buot osiin doarvái gieđahallon plánas. (SYKE) -Guovllu geavahit hui unnán lustageavaheapmái. Dán oppalaš dási kommeanttas ii boađe ovdan, main osiin namuhuvvon ášši galggašii viidáseappot gieđahallat. +Eai rievdadusat plánii. </p>
<p>Guovllu lustageavaheapmi ii mana ruossalassii daiguin ákkaiguin, maid vuođul guovlu lea laktojuvvon Natura 2000 -fierpmádahkii. Dát gáibida goittot, ahte lassáneaddji gallestalliloguid váikkuhusat guovllu ekologalaš dillái čuvvojuvvojit. Das, ahte movt ekologalaš dilli čuvvojuvvo, livččii sáhttán dárkileappot muitalit dikšun- ja geavahanplánas. (SYKE) -Guovllu geavahit hui unnán lustageavaheapmái, iige einnostusaid mielde geavaheapmi boađe olus lassánit. Meahciráđđehus čohkke sihke lustageavaheami investeremiid ja lustageavaheami vátna čuovvunresurssaidis lustageavaheami váldoguovlluide, maidda Darvvatvári meahcceguovlu ii gula. +Eai rievdadusat plánii. 144</p>
<p xml:lang="hbs">ČUOVUS 4. 8(13)</p>
<p xml:lang="vep"><em type="bold">CEALKÁMUŠAT PLÁNII </em></p>
<p xml:lang="fkv"><em type="bold">MR:A KOMMEANTA JA VÁIKKUHUS PLÁNII </em></p>
<p><em type="bold">LUONDDUTURISMA JA LUSTAGEAVAHEAPMI </em>Avádatjuogu bokte geahččalit geahpedit nu ollu go vejolaš ee. geavaheddjiid gaskasaš ruossalasvuođaid, ja erenoamážit ulbmilin lea geahpedit lustageavaheami dagahan heajos váikkuhusaid luondduealáhusaide ja sámekultuvrii. Plánas lea váldojuvvon namalassii vuhtii dát maŋit ášši, go fas lustageavaheddjiid gaskasaš ruossalasvuođat eai leat báljo váldojuvvon vuhtii. Plánenguovllus mohtorgielkkát, beanavuoddjit ja čuoigit seammá go iešráđálaš johttit ja prográmmabálvalusfitnodagaid joavkkut johtet seamma vuojáhagaid mielde. Vásáhusaid mielde lea čielgan, ahte dát lustageavaheaddjijoavkkut spiehkastit nu ollu nubbi nuppis, ahte ruossalasvuođaid ja juoba várradilálašvuođaid ii sáhte garvit. Plánas eai leat gieđahallon dát váttisvuođat iige leat muitaluvvon, movt dáid sierra lustageavahanhámiid sáhttá ovttastahttit vuohkkasit geavahit seamma johtolagaid. (SYKE) -Dán guovllus lea nu unnán luondduturisma ja lustageavaheapmi, ahte eai báljo šatta ruossalasvuođat geavaheddjiid gaskkas. +Eai rievdadusat plánii. </p>
<p>Plánas árvaluvvo, ahte <span type="quote">”prográmmabálvalusfitnodagaide mieđihuvvojit guđege dáhpáhusa mielde lobit guhkitáigásaš, juohkeolbmovuoigatvuođaid badjelmanni gohttemii guhkimustá ovtta áigodahkii hávil oddalgihtii sohppojuvvon báikkiide”</span>. Dákkár doaibma heive bures lustageavahanavádahkii, beare fuolahuvvo meahcceguovloiešlági seailumis ja hehttejuvvo guoskevaš báikkiid šaddan hálddaškeahtes, bissovaš doarjjabáikin. Muhto boaittobealeavádahkii dákkár meannudeapmi ii gal heive, muhto doaimmaiguin biddjojuvvo vára vuollái avádatjuogu jáhkehahttivuohta. Plánas galggašii rájidit dáid ovddalgihtii sohppojuvvon báikkiid lustageavahanavádahkan. Maiddái čuoggá 10 árvalus <span type="quote">”Meahciráđđehus mieđiha helikopteriidda dárbbu mielde seaivunlobiid meahcceguvlui luondduturismma dárbbuide seaivunsajiide (nammaduvvojit sierra), go lea vuos gullan čanasjoavkkuid”</span> lea luonddustis dakkár, ahte namuhuvvon seaivunsajit galggašedje leat oassin lustageavahanavádagas. (SYKE) -Dárkkálmuhtto dákko dat, maid cealkagiin <span type="quote">"ovddalgihtii sohppojuvvon báikkiide ja seaivunsajiide, mat nammaduvvojit sierra"</span> oaivvildit. Dat leat báikkit, mat eai leat vel dieđus, dasgo dákkár dárbbut eai leat boahtán ovdan. Danin daid lea veadjemeahttun nammadit ovddalgihtii plánii čuovvovaš 15 jahkái. Go lea vuordimis, ahte Darvvatvári meahcceguovllu geasuhus luondduturismma dáfus ii báljo lassán plánenbaji áigge, de dákkár loažžaset sátnehápmi ii áitte guovllu suodjalanárvvuid. Dat, ahte plánii guđđojuvvo vejolašvuohta dáid áigodat- ja gaskaboddosaš doaimmaid njuovžilis bidjamii, ii vel oaivvil dan, ahte MR boađášii dáid lobiid mieđihit. Ovdal lohpemearrádusa MR ee. gullá bálgosiid. +Rievdaduvvon plánii, ahte Meahciráđđehus mieđiha dárbbu mielde helikopteriidda seaivunlobiid meahcceguvlui seaivunsajiide, mat nammaduvvojit sierra luondduturismma dárbbuide, go lea vuos gullan balgosii ja vejolaččat eará čanasjoavkkuid.</p>
<p>Plánas boahtá fuolastuhttiládje ovdan, ahte guovllu lustageavaheapmi vuođđuduvvá buori muddui mohtorfievrruiguin johtaleapmái. Plána árvalusat mohtorfievrruiguin johtaleami hárrái mannet muhtun muddui ruossalassii ovdanbukton ákkaiguin. Vaikko dábálaččat galget leat mohtorfievrrut, jos áigu meahcceguovllu gáidoseamos guovlluide, de lustajohtin ii eisege oaččo vuođđuduvvat eanas mohtorfievrruiguin johtimii. Mohtorfievrruiguin johtin lea hui jidnii, loaktá luondduriggodagaid ja dan dagahan nuoskkidanluoitimat ja juoba dákkár fievrruid joavdilis leaktu eai riekta heive meahcceguovloiešláhkái ja dan vásiheapmái. Meahcceguvlui galggašii leat mihtilmas, ahte dohko lea váttis beassat ja ahte olmmoš ii báljo oidno dahje gullo doppe, ja nuba olbmot johtalit doppe luonddu eavttuiguin ja oassin luonddus. (SYKE) -Eanas oassi plánaguovllus gullá boaittobealeavádahkii, masa dábálaččat eai mieđit olgobáikegoddelaččaide meahccejohtaluslobiid. +Eai rievdadusat plánii.</p>
<p>Plánas huksejuvvojit čielga njuolggadusat gávppálaš luondduturismii, mas geavahuvvojit mohtorfievrrut. (Lappi TE-guovddáš) -Cealkámuš doarju plána. +Eai rievdadusat plánii.</p>
<p><em type="bold">JOHTALUS JA JOHTALEAPMI </em>Geaidnohálddahusa hálddašan geainnuid geavaheami lea muddemin láhka almmolaš geainnuin jagis 1954, man livččii gánnáhan namuhit ja gieđahallat dgp:s johtinoktavuođaide ja johtaleami stivrejeaddji njuolggadusaid oktavuođas. Geaidnolága leat bárisin ođasmahttimin, ja johtalus- ja kommunikašuvdnaministeriija lea almmustuhttán ođđajagimánus 2003 evttohusa ođđa geaidnoláhkan. (Geaidnohálddahus) +Láhka almmolaš geainnuin (243/1954) lasihuvvon plánii. </p>
<p>Geaidnohálddahusa Lappi geaidnobire ulbmilin lea heaittihit oasi dan hálddašan máđijain. Dálálágan geavaheami máđijain galggašii goittot dorvvastit, nu ahte ohccojuvvo daidda ođđa isit ja sirdojuvvojit máđijat ovdamearkka dihte Meahciráđđehusa hálddašeapmái. Dássážii guktot máđijat Darvvatvári meahcceguovllus gullet goittot Geaidnohálddahussii. (Geaidnohálddahus) -Cealkámuš doarju plána. +Eai rievdadusat plánii. 145</p>
<p xml:lang="hbs">ČUOVUS 4. 9(13)</p>
<p xml:lang="vep"><em type="bold">CEALKÁMUŠAT PLÁNII </em></p>
<p xml:lang="fkv"><em type="bold">MR:A KOMMEANTA JA VÁIKKUHUS PLÁNII </em></p>
<p xml:lang="fkv"><em type="bold">JOHTALUS JA JOHTALEAPMI </em></p>
<p>Dálá geaidnolága (243/1954) mielde Geaidnohálddahusa máđijat leat oaivvilduvvon vuosttažettiin vácci, riidemiin dahje sihkkeliin johtima várás. Geaidnolága mielde mohtorgielkkástallan ii leat lobálaš almmolaš geainnu mielde, masa máđijatge lohkkojit. Goittotge ovdamearkka dihte Darvvatvári meahcceguovllus Geaidnohálddahusa hálddašan máđijaid geavahit dávjá mohtorgielkkáiguin ja njealjejuvllagiiguin johtimii. (Geaidnohálddahus) -Dákko lea áigi vuodján láhkamearrádusaid meattá. Dego Geaidnohálddahus guovtti bajit áššečuoggás gávnnaha, de guktot meahcceguovllus manni máđijat gullet dán áigge Geaidnohálddahusa hálddašanválddi vuollái. Geaidnolága lea bárisin ođasmahttimin ja Geaidnohálddahusa ulbmilin lea heaittihit oasi dáin máđijain. +Plánii lasihuvvui dán cealkámuščuoggá vuosttaš cealkka govvidit dálá dili.</p>
<p>Plánas árvaluvvo, ahte Geaidnohálddahusa máđijaid gurrii sáhttá ráhkadit guokte fuolahuvvon dolastallanbáikki, nuppi Lávvári ja Čiekŋalisjávrri gaskii ja nuppi Gulddáma ja Leaibejávrri gaskii. Jos bálggesgeainnuid gurrii ráhkaduvvojit ođđa dolastallanbáikkit, de Meahciráđđehus galgá vástidit dolastallanbáikkiid ráhkadeamis ja fuolaheamis. (Geaidnohálddahus) -Dat, ahte MR vástida maiddái dáid vejolaš dolastallanbáikkiid ráhkadeamis ja fuolaheamis, gávdno plána árvalusain. +Eai rievdadusat plánii.</p>
<p>Čiekŋalisjávrái ja das ain Norgga ráji rádjai manni máđija galggašii ordnet ja roviid divvut. Čiekŋalisjávrri máđija mielde lea arvás geasi maŋŋá duođaid váttis johtit ja dat lea juoba heakkaváralaš. Jos máđija divvu, de ná sáhtášii seailluhit meahcceguovllu buori dilis, dego Meahciráđđehusa plánas lea ulbmilinge. (Gárasavvona gilisearvi ro) -Dát bođii ovdan maiddái almmolaš dilálašvuođain. Garasavvonis Čiekŋalisjávrái manni máđija hálddaša Geaidnohálddahus ja Geaidnohálddahus ordne dan. Čiekŋalisjávrris ovddosguvlui plána mielde sáhttá hukset roviid ja šalddiid njealjejuvllagiid várás, jos dasa lea duođaid dárbu luonddu gollama hehtten dihte. +Eai rievdadusat plánii.</p>
<p>Logu 11 <em type="bold">Johtalus ja johtaleapmi </em>árvalusain gávnnahuvvo, ahte MR ii vuođđut ođđa mohtorgielkávuojáhagaid, iige dat árval meahcceguovllu mohtorgielkávuojáhagaid rievdadeami virggálaš mohtorgielkájohtolahkan. SYKE guottiha dán árvalusa (SYKE) -Meahciráđđehus ii vuostá- lastte mohtorgielkávuojáhagaid vuođđudeami johtolahkan, jos ášši ná maŋŋelis linnjejuvvo. +Dievasmahtton. </p>
<p>Mohtorgielkájohtolagaid ja -vuojáhagaid hárrái lea dehálaš, ahte buot guoskevaš guovlluide plánejuvvon mohtorgielkáoktavuođat rievdaduvvojit virggálaččat mohtorgielkájohtolahkan, maiddái Darvvatvári meahcceguovllu čađa manni duottarjohtolat oktan laktajohtolagaiguin. Eai gávdno ákkat dasa, ahte Eanodaga guovllu bivnnuheamos ja eanemus eksohtalaš mohtorgielkáoktavuohta dollojuvvošii ainge dušše vuojáhahkan, masa MR sáhttá iežas guorahallama mielde vuovdit johtinlobiid. Duottarjohtolat galgá virggálaččat rievdaduvvot mohtorgielkájohtolahkan, dego guovllus jagiid mielde ráhkaduvvon earáge vuojáhagat. Árvalusa sáhttá ákkastallat sihke turismaákkaiguin ja riikkavuložiid ovttalágan gieđahallama ákkaiguin. (Eanodag gielda) -MR ii vuostálastte mohtorgielkávuojáhagaid vuođđudeami johtolahkan, jos ášši ná maŋŋelis linnjejuvvo. +Dárkkistuvvon plánii.</p>
<p>Logus gieđahallojit sierralágan johtalanhámit guovllus. Plánas leat báhcán eret ođđa johtalanhámit, dego meahccesihkkelastin, meahcceriiden, beanavuodjin ja sabetvuodjin beatnagiiguin. Mihtilmas muhtun ođđa buđaldanhámiide lea, ahte daiguin buđaldeaddjit leat eret lullin, muhto buđaldusaide vuogas eatnamat fas gávdnojit davvin. Goittot oassi dáin buđaldusain gullet juohkeolbmovuoigatvuođaide, mii addá vejolašvuođa iešráđálaš johtimii ee. beatnagiiguin dahje heasttain. Plánas gávnnahit beanavuodjinfitnodagaid logu lassánan ja ávžžuhit, ahte njuolggadusaid galggašii čielggadit láhkamearrádusaid vejolaš rievdadusaid várás. Čielggadusain galggašii váldit vuhtii ii dušše fitnodagaid muhto maiddái ovttaskas buđaldeddjiid. Ášši válmmaštallama oktavuođas leat mielde maiddái buđaldeaddjijoavkkut, dego Valjakkourheiluliitto. Meahccesihkkelastinjohtolagat leat váldojuvvon ovdan maiddái almmolaš dilálašvuođain. Plánas namuhuvvon Geaidnohálddahusa johtolagaid sáhtášii várra ovddidit jur dáid buđaldanhámiid várás. (Lappi birasguovddáš) -Meahccesihkkelastin ja -riiden leat gieđahallon logus 7 <em type="bold">Luondduturisma ja lustageavaheapmi </em>. Plánas árvaluvvo, ahte heasttaiguin dáhpáhuvvi prográmmabálvalusdoaimma lobit mieđihuvvojit vuosttažettiin dušše vuogáiduvvan vuojáhagaide. Dasa lassin plánas lea ávžžuhus juohkeolbmovuoigatvuođaide vuođđuduvvi meahccesihkkelastima ja -riidema čohkkemis vuogáiduvvan vuojáhagaide (ja maiddái Geaidnohálddahusa máđijaide). Ávžžuhusas beanavuodjima njuolggadusaid čielggadeamis ii leat váldojuvvon bealli dasa, gii čielggadusa dahká ja geat das galggašedje leat mielde. Das leat logahallon dat oassebealit, mat leat ovttas MR:ain gávnnahan ášši čielggadeami dehálažžan. +Eai rievdadusat plánii. 146 </p>
<p xml:lang="hbs">ČUOVUS 4. 10(13)</p>
<p xml:lang="vep"><em type="bold">CEALKÁMUŠAT PLÁNII </em></p>
<p xml:lang="fkv"><em type="bold">MR:A KOMMEANTA JA VÁIKKUHUS PLÁNII / ÁRVALUS </em></p>
<p><em type="bold">JOHTALUS JA JOHTALEAPMI </em>Váldegottálaš guovlluidgeavahanulbmiliin deattuhuvvo ii dušše divrras luondduguovlluid ja daid máŋggahápmásašvuođa seailun, muhto maiddái luonddu- ja kulturturismma ovddideapmi. Ná geahčadettiin ekologalaččat bures plánejuvvon ja máŋggabealagit sierra luonddubuđaldeaddjijoavkkuid bálvaleaddji johtolagaid ráhkadeapmi lea boahtteáiggisge oalle mávssolaš. (Lappi birasguovddáš) -Cealkámuš doarju plána. +Eai rievdadusat plánii. </p>
<p xml:lang="fkv"><em type="bold">GEAVAHANVUOIGATVUOĐAID LÁIGOHEAPMI JA LUOHPADEAPMI </em></p>
<p>Doarjjabáikkiid mieđiheamis galgá leat viehka várrugas, dasgo doarjjabáikkit sáhtá- šedje čuohcit meahcceguovlolundui ja meahcceguovlluid boazodollui ja eará luondduealáhusaide. Erenoamážit meahcceguovloturismii (guolástus, meahccebivdu jed.) vuođđuduvvi doarjjabáikkiid mieđiheamis galgá leat čavgat. Vuođđun doarjjabáikkiid mieđiheamis galgetge leat nanu sierranjuolggadusat ja láhkamearrádusat. (Lappi TE-guovddáš) -Cealkámuš doarju plána. +Eai rievdadusat plánii.</p>
<p>Báikkálaš olbmuin leat meahcceguvlui sierraákkat vuoigatvuođat. Vuoigatvuođaid hálddašeddjiide galgá čujuhit ee. vejolašvuođa vuođđudit doarjjabáikkiid almmá láigo- ja geavahanmávssuid haga. Doarjjabáikkiid čohkkemii árbevirolaš sátko- ja ássangittiide gávdnojit ákkat. (Eanodaga gielda) -Sierraákkat guolástanvuoigatvuohta ii atte vuoigatvuođa doarjjabáikái. Meahciráđđehus lea dálá láhkamearrádusaid mielde geatnegahtton bearrat doarjjabáikkiin govttolaš láiggu. Jos lágat rievdaduvvojit, de rievdada maiddái MR seammás doaibmavugiidis. +Eai rievdadusat plánii.</p>
<p><em type="bold">LUONDDUSUODJALEAPMI JA -DIKŠUN </em>Luonddusuodjalanulbmilat ja luonddu máŋggahápmásašvuođa čuovvumii guoskevaš ulbmilat leat eanas gieđahallon doarvái dárkilit, muhto plána luonddusuodjalanárvalusat gieđahallet dadjat juo dušše áitatvuloš šlájaid. (SYKE) -Dát lea dábálaš kommeanta. SYKE muitala dárkileappot dán logus čuovvovaš čuoggáin, gč. vuolábealde aššiid. +Eai rievdadusat plánii. </p>
<p>Luonddu máŋggahápmášvuhtii guoskevaš dutkamušat ja čielggadusat leat leamaš sihke meahcceguovllus ja jekkiidsuodjalanguovllus unnán. Davvi-Lappi luonddukártema ovdanbuktin dieđut guovlluid šattolašvuođatiippain ja Meahciráđđehusa girji guovlluid luonddus ja geavaheamis leat buoridan mealgat dili. Dat álkidahttet boahtteáiggis sihke dárkilet luondotiipa- ja šládjačielggadusaid dahkama ja guovlluid luonddu dili čuovvuma. (SYKE) -Cealkámuš doarju plána. +Eai rievdadusat plánii.</p>
<p><em type="bold">NATURA 2000 –SUODJALANGUOVLOFIERPMÁDAT </em>Lappi birasguovddáš, Lappi lihttu ja Meahciráđđehus leat ovttasráđiid álggahan viiddis oassálasti plánenfitnu: <em type="bold">Natura 2000 -guovllut Lappi resursan </em>. Fitnus lea dahkkojuvvon Natura 2000 -guovlluide oppalašplána daid dikšuma ja geavaheami várás. Dán oppalašplánas ovddiduvvo guovlluid oppalašgeavaheapmi nu, ahte luondduárvvut eai šatta vára vuollái ja ahte oppalašgeavaheapmi heivehuvvo oktii eará eanangeavahemiin. Fidnu gárvvásmuvvá álgojagis 2006. Lappi lihttu mielas dikšun- ja geavahanplánaárvalus lea eará osiin bures ja vuđolaččat dahkkojuvvon ja lustageavahan- ja boaittobealeavádagat vuohkkasit meroštallon ja dahkkojuvvon árvalusat bures ákkastallon. Loahpalaččat beali goittot sáhttá váldit easkka dalle, ja Natura 2000 -guovlluid dikšuma ja geavaheami oppalašplána lea ovdánan guhkkelii. Lappi lihttu árvala, ahte dikšun- ja geavahanplána ii dolvojuvvo vel nannenmeannudeapmái ovdalgo <em type="bold">Natura 2000 -guovllut Lappi resursan </em>-fidnu lea ovdánan nu guhkás, ahte sáhttá oaidnit fitnu váikkuhusaid guovllu dikšun- ja geavahandárbbuide. (Lappi lihttu) -Suoma birasguovddáš gávnnaha árvalusastis, ahte plána deavdá Naturaárvvoštallama dárboguorahallama ákkaid, ja nuba sierra Natura-árvvoštallamii ii leat dárbu, dasgo jearaldagas lea luonddusuodjaleami ovddideaddji plána. Dasa lassin birasguovddáža mielas plánas ovdanbukton bealit devdet maiddái Natura-guovllu dikšun- ja geavahanplána dárbbuid. Lustageavaheapmi ii mana ruossalassii daiguin ákkaiguin, maid vuođul guovlu lea laktojuvvon Naturafierpmádahkii. Ollašuhttinvuohkin meahcceguovloláhka (62/1991) addá vejolašvuođa lustageavaheapmái guovllus, ja dát lea váldojuvvon vuhtii Natura-guovllu vuođđudettiin. Dikšun- ja geavahanplána lea dárkilet go Natura-guovlluid oppalašplána. +Eai rievdadusat plánii. </p>
<p><em type="bold">ÁITATVULOŠ EALLIT </em>Luondodirektiivva čuvvosa II šlájat geatki ja čeavrris gullet meahcástanlágas logahallon fuođđošlájaide. Dat eai leat ráfáidahtton luonddusuodjalanlága vuođul, muhto meahcástanásahusain. (SYKE) +Dieđut divvojuvvon. 147 </p>
<p xml:lang="hbs">ČUOVUS 4. 11(13)</p>
<p xml:lang="vep"><em type="bold">CEALKÁMUŠAT PLÁNII </em></p>
<p xml:lang="fkv"><em type="bold">MEAHCIRÁĐĐEHUSA KOMMEANTA JA VÁIKKUHUS PLÁNII / ÁRVALUS </em></p>
<p><em type="bold">ÁITATVULOŠ EALLIT </em>Davviriikalaš EU Life -njállafidnu jotkojuvvo. Dieđuid galggašii beivet. (SYKE) +Dieđut beivejuvvon. </p>
<p>Jos guovllus eai gávdno áitatvuloš dahje dárkonvuloš rikkehis eallišlájat, de das galggašii namuhit. Seamma vuogi mielde galggašii namuhit, jos guovllus gávdnojit daddjojuvvon ealli- šlájat ja earáge áitatvuloš šlájat. (SYKE) +Lasihuvvon plánii, ahte guovllus eai gávdno áitatvuloš dahje dárkonvuloš rikkeheamit.</p>
<p xml:lang="fkv"><em type="bold">ÁITATVULOŠ ŠATTUT JA LUONDDUDILI ČUOVVUN </em></p>
<p>Darvvatvári meahcceguovllu bohccešaddošlájain Meahciráđđehussii gullá čuovvut jeaggenartti gávdnoma riikkadásis ja uhcafiskesrási gávdnoma Davvi-Suomas. Árvalusain daddjojuvvo gal, ahte Meahciráđđehussii gullá čuovvut dasa mearriduvvon vástošlájaid, muhto ii gokkoge namuhuvvo mat dát šlájat dán guovllus leat. (SYKE) -Buorre ja ákkastallon dievasmahttinárvalus. +Plánii lea beivejuvvon.</p>
<p xml:lang="fra"><em type="bold">LUONDDUDILI ČUOVVUN </em></p>
<p>Luondodirektiivva artihkkala 17 mielde lahttoriikkat galget juohke guđat jagi raporteret dain suodjalandoaimmain, mat dahkkojuvvojit Natura-guovlluin, ja árvvoštallat daid váikkuhusaid čuvvosa I luondotiippaid ja čuvvosa II šlájaid suodjalandássái. Vaikko EU:s eai leat vel boahtán dárkilis rávvagat, de raporteremii galggašii goittot juogaládje ráhkkanit. Áššis sáhtášii namuhit čuovvunčuoggás. Guoská maiddái dikšun- ja geavahanplána birasváikkuhusaid árvvoštallamii siidduin 84 ja 85. (SYKE) -Plánas ovdanbukton čuovvundoaimmat addet buori vuođu raporteremii. Meahci- ráđđehus lea gearggus dákkárge raporteremii, beare oažžu vuos das rávvagiid. +Eai rievdadusat plánii.</p>
<p>Dikšun- ja geavahanplána galggašii dárkileappot govvidit guovllu luondotiippaid, ja plánas galggašii leat kárta, mas dát luondotiippat gávdnojit. (Lappi birasguovddáš) -Plánas čujuhit dán áššis čállosii Piirainen 2002: <em type="bold">Kasvillisuus </em>. Girjjis: Tarvantovaaran erämaa-alueen ja Lätäsenon–Hietajoen soidensuojelualueen luonto ja käyttö. Meahcceráđđehusa luonddusuodjalanprentosat. Ráidu A 140: 42–68. Dán logus lea čuovusin guovllu šattolašvuođakárta. +Eai rievdadusat plánii. </p>
<p>Šlájaid suodjaleamis namuhuvvo, ahte Meahciráđđehus čuovvu stuorra boralottiid ja njála náliid. Movt eará áitatvuloš eallišlájaid čuovvun lágiduvvo? (Lappi birasguovddáš) -Dát lea resursagažaldat. Meahciráđđehus čuovvu vuosttažettiin dasa čujuhuvvon vástošlájaid. +Eai rievdadusat plánii.</p>
<p><em type="bold">KULTURÁRVVUID SUODJALEAPMI JA DIKŠUN </em>Plánas govviduvvo dárkileappot dušše guovlluid arkeologalaš árbbi dilli. Maiddái ng. <em type="bold">huksejuvvon kulturbirrasa </em>vejolaš čuozáhagaid – dego árbevirolaš huksenvuogi, rusttegiid, johtolagaid, áittiid, gámmiid ja gittiid – galggašii gieđahallat. Ovdamearkka dihte Sálvvošjávrri sámi geassesiidda divrras kulturbirrasa ja lagas Gulddáma gili riikka dásisge mearkkašahtti kulturhistorjjálaš čuozáhaga galggašii ovdanbuktit maiddái huksejuvvon birrasa perspektiivvas. Dálá <em type="bold">Lappi kulturbirrasat oahpisin </em>-fitnus lea jurdda inventeret Davvi-Lappi kulturbirrasiid jagiid 2004 ja 2005. Fidnui gullá sierra ollisvuohtan sámiid kultur- árbái guoskevaš oassi. (Lappi lihttu) -Sálvvošjávrri mearkkašahtti kulturbiras lea bukto- juvvon ovdan logus 5 <em type="bold">Luonddusuodjaleapmi ja -diksun </em>čuoggás 5.1.3 <em type="bold">Árbevierroduovdagat </em>. Dat váldojuvvo vuhtii guovllu dikšumis ja geavaheamis maiddái daid kulturárvvuid dáfus. Visttiid suodjalandoaimmat eai dán oktavuođas leat goittot ovdanbukton, dasgo kulturhistorjjálaččat divrras visttit leat priváhtaoamastusas ja -anus. Gulddáma gilli lea meahcceguovllu olggobealde, ja danin dat ii leat dán plánas gieđahallon. Eará kulturárvvuid dáfus Meahciráđđehus dievasmahttá báikediehtovuogádaga dađi mielde go bohtet ođđa dieđut. +Dievasmahtton plánii kulturárvvuid dáfus <em type="bold">Lappi kulturbirrasat oahpisin </em>-fitnu dieđut. Lasihuvvon logut 6.1.4 <em type="bold">Huksejuvvon kulturbiras </em>ja 6.1.5 <em type="bold">Sápmelaš kulturduovddaoainnus </em>. 148 </p>
<p xml:lang="hbs">ČUOVUS 4. 12(13)</p>
<p xml:lang="vep"><em type="bold">CEALKÁMUŠAT PLÁNII </em></p>
<p xml:lang="fkv"><em type="bold">MEAHCIRÁĐĐEHUSA KOMMEANTA JA VÁIKKUHUS PLÁNII / ÁRVALUS </em></p>
<p><em type="bold">KULTURÁRVVUID SUODJALEAPMI JA DIKŠUN </em>Árvalusain leat váldojuvvon vuhtii dušše dakkár áššit, main Meahciráđđehusas lea mearridanváldi ja mat gullet Meahciráđđehusa doaimmaide. Dán sivas guovllu dovdojuvvon dološbázáhusat eai leat dáin árvalusain viidáseappot gieđahallon. (Museovirasto) +Eai rievdadusat plánii. </p>
<p>Plánaárvalusas čujuhuvvo gáržžeslágan arkeologalaš vuođđočielggadussii, mii lea dahkkojuvvon vuosttažettiin arkiivadieđuid vuođul (Kankaanpää 2002), mii namuhuvvo maiddái plánaárvalusa gáldogirjjálašvuođaoasis. (Museovirasto) +Eai rievdadusat plánii.</p>
<p>Prinsihppan plánaárvalusa ráhkkanahtti bargguin sáhttá goittot atnit dan, ahte guovllu dološbázahusat eai leat vuđolaččat čielggaduvvon báikkialdeinventeremiiguin. Dákkár dárbu galggašii náge viiddis guovllu gokči fitnus váldojuvvot mielde juo vuođđočielggadusaide. Juo kártačielggadusa vuođul ja fidnejuvvon vásáhusaid vuođul sáhttá dadjat dan, ahte omd. Leahttaseanu gáddeguovlluid systemáhtalaš arkeologalaš inventerema vuođul sáhttet gávdnot guovllus vel mealgat lasi dološbázahusat. (Museovirasto) +Eai rievdadusat plánii.</p>
<p>Arkeologalaš čuozáhagaid gieđahaladettiin – vaikko vel ii nu vuđolaččat – gánnáha namuhit, gos dieđut dološbázahusaid birra leat gávdnamis. Dat gávdnojit Lappi eanangoddemuseas ja Museovirastos ja dan bajásdoallan dološmuitoregistaris. (Museovirasto) +Dievasmahtton plánii.</p>
<p>Vuogas áššin dán oktavuođas sáhttá goittot atnit logu 6.1.2 <em type="bold">Dološmuittuid vuhtiiváldin doaimmas </em>, mas lea sierra lohkun gieđahallon dološmuitoláhka (295/1963) ja das leahkki mearrádusat ja guorahallon dološbázáhusaid <span type="quote">”geavahanvejolašvuođat”</span> omd. oaidnámuššan. (Museovirasto) -Cealkámuš doarju plána. +Eai rievdadusat plánii. </p>
<p>Museovirasto huksenhistorjjá ossodaga almmuhusa mielde das ii leat fuopmášahttámuš guorahallanvuloš plánaárvalussii. (Museovirasto) -Cealkámuš doarju plána. +Eai rievdadusat plánii.</p>
<p><em type="bold">OAHPAHUS JA DUTKAN </em>Čuoggá 13.3 <em type="bold">Plána árvalusat </em>vuosttaš bihtás muitaluvvo, ahte ”Meahciráđđehus oassálastá dutkamušaide ja doarju dutkamušaid, main čielggadit ja čuvvot elliid ja šattuid gávdnoma ja vuogáiduvvama davviguovlluid birasdilálašvuođaide ja luonddudili ja das dáhpáhuvvi nuppástusaid.” Stáhtaeatnamiid vásttolaš álddašeaddjin Meahciráđđehus ii galggaše dákko gieđahallat dušše ealli luonddu muhto galggašii doarjut maiddái jápma luonddu dutkama, dasgo ealániidge menestuvvan lea guhkás jápma luonddu iešvuođaid duohken. (GTK) -Viidát ipmirdettiin duot cealkka dálge sisdoallá maiddái jápma luonddu: ”Meahciráđđehus oassálastá dutkamušaide ja doarju dutkamušaid, main čielggadit ja čuvvot – – luonddudili ja das dáhpáhuvvi nuppástusaid.” +Eai rievdadusat plánii. </p>
<p xml:lang="deu"><em type="bold">GOZIHEAPMI </em></p>
<p>Lappi rádjegozáhus čađaha rádjegoziheami oktavuođas maiddái meahccegoziheami meahcceguovllus resurssaidis olis. Lappi rádjegozáhusas eai leat resurssat lasihit meahccegoziheami dálážis Darvvatvári meahcceguovllus. (Lappi rádjegozáhus) +Dievasmahtton (goziheapmi guoskevaš lohku 15).</p>
<p xml:lang="fkv"><em type="bold">RESURSSAT JA ÁIGEDÁVVAL </em></p>
<p>Plánas leat ovdanbukton árvvoštallamat plána ollašuhttima gáibidan resurssain, investeremiin ja ekologalaš, sosiálalaš, kultuvrralaš ja ekonomalaš váikkuhusain. Guovllu <span type="quote">”dikšumii”</span> oaivvilduvvon resurssat leat beare unnán. Danin gielda árvalage, ahte guovllu dikšundárbbuide galgá ráhkkanit dikšun- ja geavahanplánas mealgat vuđoleappot go daddjo- juvvo. (Eanodaga gielda) -Plánas jávkaduvvojedje gergenmuttus dárkilet resursaárvvoštallamat. +Rievdaduvvon plánii. 149</p>
<p xml:lang="hbs">ČUOVUS 4. 13(13)</p>
<p xml:lang="vep"><em type="bold">CEALKÁMUŠAT PLÁNII </em></p>
<p xml:lang="fkv"><em type="bold">MEAHCIRÁĐĐEHUSA KOMMEANTA JA VÁIKKUHUS PLÁNII / ÁRVALUS </em></p>
<p><em type="bold">PLÁNA VÁIKKUHUSAID ÁRVVOŠTALLAN </em>Dikšun- ja geavahanplánas lea guorahallon doarvái Natura-árvvoštallama dárbbašlašvuohta. Go mearkkašahtti heajos váikkuhusat eai Natura-guvlui várra čuoze, de sierra Natura-árvvoštallamii ii leat dárbu. Sierra Natura-árvvoštallan ii dábálaččat dárbbašuvvo luonddusuodjaleami ovddideaddji plánain. (SYKE) -Cealkámuš doarju plána. +Eai rievdadusat plánii. </p>
<p>Logus galggašii čielgaseappot giddet fuopmášumi dan vejolašvuhtii, ahte Natura-guovllu suodjalanákkat šaddet vára vuollái. Mat geavahanhámiid sáhttet čuohcit suodjaleami vuođđun leahkki luondotiippaide ja šlájaide? Sáhttágo guorahallat, mat luondotiippaid ja/dahje šlájaid sáhttet šaddat vára vuollái, makkár vára vuollái ja movt riskkaid sáhttá garvit? (Lappi birasguovddáš) -Meahciráđđehusa mielas dikšun- ja geavahanplána Natura-árvvoštallan lea doarvái viiddis, go váldá vuhtii ee. dan, ahte sierra Natura-árvvoštallamii ii leat dábálaččat dárbu luonddusuodjaleami ovddideaddji plánain. +Eai rievdadusat plánii.</p>
<p>Báikkálaš ássit vásihit astoáiggiset meahcceguovlluin ja duottarguovlluin. Dat leat measta buot báikegoddelaččaide seamma dehálaččat go lulliolbmuide leat teáhterat, operat, museat, musihkkadálut, jiekŋahállat ja buot eará infrastruktuvra, mii bálvala astoáiggi dárbbuid. Dán beali galggašii plána váikkuhusaid árvvoštallama oktavuođas buktit čielgasit ovdan. (Eanodaga gielda) -Meahciráđđehus lea geahččalan buktit ášši ovdan oppa plánas ja ná maiddái dan váikkuhusaid árvvoštallamis bealeheamet eará beliiguin. Meahciráđđehus ii sáhte loktet juoga dihto beali eará áššiid bajábeallai. +Eai rievdadusat plánii.</p>
</body></document>
