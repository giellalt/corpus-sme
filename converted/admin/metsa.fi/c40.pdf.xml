<document xml:lang="sme" id="no_id"><header><title/><genre code="admin"/><author><unknown/></author><year>2008</year><place>Jyväskylä</place><publChannel><publication><publisher>Metsähallitus</publisher><ISSN>1796-2943</ISSN><ISBN>978-952-446-607-3</ISBN></publication></publChannel><wordcount>36796</wordcount><conversion_status type="standard"/><availability><license type="standard"/></availability><multilingual/><origFileName>https://julkaisut.metsa.fi/assets/pdf/lp/Csarja/c40.pdf</origFileName><parallel_text xml:lang="fin" location="c39.pdf"/><metadata><uncomplete/></metadata><version>XSLtemplate $Revision: 150288 $; file-specific xsl  Revision; common.xsl  $Revision$; </version></header>
<body>
<p xml:lang="deu"><em type="bold">GOVVIDANSIIDU </em>ALMMUSTUHTTI </p>
<p>Meahciráđđehus</p>
<p xml:lang="vep">ALMMUSTUHTTINÁIGI 2008</p>
<p xml:lang="deu">DOAIBMANADDI</p>
<p>Meahciráđđehus</p>
<p xml:lang="deu">DOHKKEHANBEAIVEMEARRI 10.1.2008</p>
<p xml:lang="vep">LUHTOLAŠVUOHTA</p>
<p>Almmolaš</p>
<p xml:lang="deu">DIÁRANUMMIR 3613/623/2004</p>
<p xml:lang="vep">SUODJANGUOVLOTIIPA/ SUODJALANPROGRÁMMA</p>
<p>Meahcceguovlu</p>
<p xml:lang="vep">GUOVLLU NAMMA</p>
<p>Giehtaruohttasa meahcceguovlu</p>
<p xml:lang="fkv">NATURA 2000 -GUOVLLU NAMMA JA KODA</p>
<p>Giehtaruohttasa meahcceguovlu FI 1300105</p>
<p xml:lang="deu">GUOVLOOVTTADAT</p>
<p>Lappi luonddubálvalusat</p>
<p xml:lang="nob">DAHKKI(T)</p>
<p>Meahciráđđehus</p>
<p xml:lang="vep">ALMMUSTUHTTIMA NAMMA</p>
<p>Giehtaruohttasa meahcceguovllu dikšun- ja geavahanplána</p>
<p xml:lang="deu">ČOAHKKÁIGEASSU</p>
<p>Meahcceguovlolága (62/1991) mielde Meahciráđđehus lea dahkan Giehtaruohttasa meahcceguovllu dikšun- ja geavahanplána, mainna geahččalit seailluhit guovllu meahcceguovloiešlági, dorvvastit luondduealáhusaid ja dorvvastit sámekultuvrra ja ovddidit luonddu máŋggabealat anu ja dan vejolašvuođaid. Meahcceguovllu dikšuma ja geavaheami čuovvuma várás árvaluvvo bissovaš proseassa bissovažžan oaivvilduvvon mearrádusaid sadjái. Dát oaivvilda dan, ahte plána galgá sáhttit dárkkistit 10–15 jagi gaskkaid dahje dávjjitge, ja dát dárkkisteapmi galgá dáhpáhuvvat oassálasti plánema prinsihpa vuođul. Goittotge plána váldoprinsihpat leat oaivvilduvvon nu bissovaš mearrádussan go vejolaš. Giehtaruohttasa meahcceguovlu lea Suoma nubbin stuorámus lágasmearriduvvon meahcceguovlu, man viidodat lea lagabui 220 000 hektára. Sihke luonddu ja kultuvrra dáfus Giehtaruohtas lea áidnalunddot oassi Suomas. Meahcceguovllu oarjedavágeaži stuorraduoddarat leat Suomas áidna guovlu, mii gullá Skandinávia váriid čáhcejuohkamii, Giellasa-váriide. Measta buot Suoma badjel 1 000 mehtera allosaš duottaralážat leat Giehtaruohttasa meahcceguovllus. Lustageavaheapmi lea Giehtaruohttasa meahcceguovllu nuoramus eanangeavahanhápmi, muhto eará meahcceguovlluid ektui vánddardeaddjit <span type="quote">”gávdne”</span> Giehtaruohttasa meahcceguovllu juo viehka árrat. Dasa lassin Giehtaruohttasa meahcceguovlu lea vánddardeddjiid ja mátkkálaččaid gaskkas bivnnuheamos Suoma lágasmearriduvvon meahcceguovlluin, dasgo dohko dahkkojuvvojit jahkásaččat duháhat gallestallamat.Giehtaruohttasa meahcceguovllus lea okta geasiáigásaš merkejuvvon vánddardanjohtolat, Kalohttageinnodat, man ollesguhkkodat lea 800 km. Meahcceguovllu siste dát johtolat manná sullii 40 km. Heahtás Gilbbesjávrái manni 180 km:a guhkkosaš mohtorgielkávuojáhat manná meahcceguovllu siste sullii 50 km. Nubbi 40 km:a guhkkosaš merkejuvvon mohtorgielkávuojáhat manná Sáreguoikkas Ávžžášjávrái. Giehtaruohttasa meahcceguovllus eai leat geainnut, muhto dat ii leat buiga meahccci. Meahcceguovllu siste lea Ávžžášjávrri giláš, gos muhtun bearrašat ásset ainge measta birra jagi. Dasa lassin guovllus leat bálgosa guođohanbáikkit ja doarjjabáikkit boazodoallu ja eará luondduealáhusaid dárbbuide. Priváhtaeatnamat eai leat guovllu siste. Giehtaruohttasa meahcceguovlu gullá ollásit Giehtaruohttasa bálgosa boazoguohtonguvlui. Meahcceguovllu stuorámus jávrriin guolástit ruovttudárbbuide. Dasa lassin guolástus lea mearkkašahtti oassi ealáhusollisvuođas guovllu luondduealáhusbargiide. Meahccebivdu lea oassi báikkálaš eallinvuogis ja kultuvrras. Rievssat lea áidna eanaloddi, mii bivdojuvvo ja dan bivdet maiddái árbevirolaš vuogi mielde gárdumiin. Plána lea fidnemis ollásit suomagillii.</p>
<p>ČOAVDDASÁNIT meahcceguovllu, boazodoallu, luondduealáhusat, sámekultuvrra, lustageavaheapmi</p>
<p xml:lang="deu">EARÁ DIEĐUT</p>
<p>Dikšun- ja geavahanplána leaba čállán Liisa Kajala ja Teppo Loikkanen.</p>
<p xml:lang="fkv">RÁIDDU NAMMA JA NUMMIR</p>
<p>Meahciráđđehusa luonddusuodjalanprentosat. Ráidu C 40</p>
<p xml:lang="kal">ISSN 1796-2943</p>
<p xml:lang="sms">ISBN (NJAĐĐON) ISBN (PDF) 978-952-446-606-6 978-952-446-607-3</p>
<p xml:lang="est">SIIDOLOHKU 134 s.</p>
<p>GIELLA sámegielat</p>
<p xml:lang="deu">GOASTTIDEADDJI</p>
<p>Meahciráđđehus</p>
<p xml:lang="vep">PRENTENBÁIKI</p>
<p xml:lang="fin">Kopijyvä Oy</p>
<p xml:lang="hbs">JUOHKKI</p>
<p>Meahciráđđehus, Luonddubálvalusat</p>
<p xml:lang="eng">HADDI 10 euro</p>
<p xml:lang="est"><em type="bold">KUVAILULEHTI </em>JULKAISIJA </p>
<p xml:lang="fin">Metsähallitus</p>
<p xml:lang="est">JULKAISUAIKA 2008</p>
<p xml:lang="vep">TOIMEKSIANTAJA</p>
<p xml:lang="fin">Metsähallitus</p>
<p xml:lang="deu">HYVÄKSYMISPÄIVÄMÄÄRÄ 10.1.2008</p>
<p xml:lang="vep">LUOTTAMUKSELLISUUS</p>
<p xml:lang="fin">Julkinen</p>
<p xml:lang="hbs">DIAARINUMERO 3613/623/2004</p>
<p xml:lang="est">SUOJELUALUETYYPPI/ SUOJELUOHJELMA</p>
<p xml:lang="fin">Erämaa-alue</p>
<p xml:lang="vep">ALUEEN NIMI</p>
<p xml:lang="fin">Käsivarren erämaa-alue</p>
<p xml:lang="fkv">NATURA 2000 -ALUEEN NIMI JA KOODI</p>
<p xml:lang="swe">Käsivarren erämaa FI 1300105</p>
<p xml:lang="deu">ALUEYKSIKKÖ</p>
<p xml:lang="fin">Lapin luontopalvelut</p>
<p xml:lang="est">TEKIJÄ(T )</p>
<p xml:lang="fin">Metsähallitus</p>
<p xml:lang="vep">JULKAISUN NIMI</p>
<p xml:lang="fin">Käsivarren erämaa-alueen hoito- ja käyttösuunnitelma</p>
<p xml:lang="vep">TIIVISTELMÄ</p>
<p xml:lang="fin">Erämaalain (62/1991) mukaisesti Metsähallitus on laatinut Käsivarren erämaa-alueen hoito- ja käyttösuunnitelman, jolla pyritään alueen erämaaluonteen säilyttämiseen, luontaiselinkeinojen ja saamelaiskulttuurin turvaamiseen sekä luonnon monipuolisen käytön ja sen edellytysten kehittämiseen. Erämaa-alueen hoidon ja käytön seurantaan esitetään pysyviksi tarkoitettujen päätösten sijaan pysyvää prosessia. Tämä tarkoittaa sitä, että suunnitelma tulee tarkistaa 10–15 vuoden välein tai useamminkin ja tämän tarkistuksen tulee tapahtua osallistavan suunnittelun periaatteella. Kuitenkin suunnitelman päälinjat – kuten esimerkiksi vyöhykkeistäminen ja siihen perustuva maankäytön ohjaus – on tarkoitettu mahdollisimman pysyviksi päätöksiksi. Käsivarren erämaa-alue on Suomen toiseksi suurin lakisääteinen erämaa-alue, pinta-alaltaan lähes 220 000 ha. Sekä luontonsa että kulttuurinsa puolesta Käsivarsi on ainutlaatuinen osa Suomea. Alueen luoteisosan suurtunturit ovat Suomessa ainoa alue, joka kuuluu Skandinavian vuoriston vedenjakajaan, Köli-vuoristoon. Lähes kaikki Suomen yli 1 000 metriä korkeat tunturien laet sijaitsevat Käsivarren erämaa-alueella. Virkistyskäyttö on erämaa-alueen nuorin maankäyttömuoto, mutta Suomen muihin erämaihin verrattuna retkeilijät löysivät Käsivarren jo suhteellisen varhain. Edelleen Käsivarren erämaa-alue on retkeilijöiden ja matkailijoiden keskuudessa suosituin Suomen lakisääteisistä erämaista, sillä sinne tehdään vuosittain useita tuhansia käyntejä. Erämaassa on yksi kesäaikainen merkitty retkeilyreitti, Kalottireitti, jonka kokonaispituus on 800 km. Erämaassa reitti kulkee noin 40 km:n matkan. Hetasta Kilpisjärvelle kulkeva 180 km:n pituinen moottorikelkkaura kulkee erämaa-alueella noin 50 km. Toinen 40 km:n merkitty kelkkaura kulkee Saarikoskelta Raittijärvelle. Käsivarren erämaa on tietön, muttei asumaton. Erämaan sisällä on Raittijärven kylä, jossa osa perheistä asuu edelleen lähes ympärivuotisesti. Lisäksi alueella on paliskunnan paimentopaikkoja sekä tukikohtia poronhoidon ja muiden luontaiselinkeinojen tarpeisiin. Yksityismaita ei alueen sisällä ole. Käsivarren erämaa kuuluu kokonaisuudessaan Käsivarren paliskunnan porolaidunnusalueeseen. Alueen suurimmilla järvillä harjoitetaan kotitarvekalastusta. Lisäksi kalastus on merkittävä osa elinkeinokokonaisuutta alueen luontaiselinkeinojen harjoittajille. Metsästys on osa paikallista elämäntapaa ja kulttuuria. Riekko on alueen ainoa metsästettävä kanalintu, ja sitä pyydetään myös perinteiseen tapaan ansoilla. Suunnitelma on saatavissa kokonaisuudessaan suomenkielisenä.</p>
<p xml:lang="fin">AVAINSANAT erämaa-alueet, porotalous, luontaiselinkeinot, saamelaiskulttuuri, virkistyskäyttö</p>
<p xml:lang="vep">MUUT TIEDOT</p>
<p xml:lang="fin">Hoito- ja käyttösuunnitelman ovat kirjoittaneet Liisa Kajala ja Teppo Loikkanen.</p>
<p xml:lang="fkv">SARJAN NIMI JA NUMERO</p>
<p xml:lang="fin">Metsähallituksen luonnonsuojelujulkaisuja. Sarja C 40</p>
<p xml:lang="kal">ISSN 1796-2943</p>
<p xml:lang="sms">ISBN (NIDOTTU) ISBN (PDF) 978-952-446-606-6 978-952-446-607-3</p>
<p xml:lang="vep">SIVUMÄÄRÄ 134 s.</p>
<p xml:lang="est">KIELI saame</p>
<p xml:lang="vep">KUSTANTAJA</p>
<p xml:lang="fin">Metsähallitus</p>
<p xml:lang="vep">PAINOPAIKKA</p>
<p xml:lang="fin">Kopijyvä Oy</p>
<p xml:lang="est">JAKAJ</p>
<p xml:lang="fin">Metsähallitus, luontopalvelut</p>
<p xml:lang="fin">HINTA 10 euroa</p>
<p xml:lang="deu"><em type="bold">PRESENTATIONSBLAD </em>UTGIVARE </p>
<p xml:lang="rmy-rka">Forststyrelsen</p>
<p xml:lang="vep">UTGIVNINGSDATUM 2008</p>
<p xml:lang="deu">UPPDRAGSGIVARE</p>
<p xml:lang="rmy-rka">Forststyrelsen</p>
<p xml:lang="deu">DATUM FÖR GODKÄNNANDE 10.1.2008</p>
<p xml:lang="deu">SEKRETESSGRAD</p>
<p xml:lang="nob">Offentlig</p>
<p xml:lang="deu">DIARIENUMMER 3613/623/2004</p>
<p xml:lang="nno">TYP AV SKYDDSOMRÅDE /SKYDDSPROGRAM</p>
<p xml:lang="swe">Ödemarksområde</p>
<p xml:lang="vep">OMRÅDETS NAMN</p>
<p xml:lang="nno">Ödemarksområdet Lapska armen</p>
<p xml:lang="est">NATURA 2000 -OM-RÅDETS NAMN OCH KOD</p>
<p xml:lang="swe">Lapska armens ödemark FI 1300105</p>
<p xml:lang="deu">REGIONENHET</p>
<p xml:lang="rmy-rka">Lapplands naturtjänster</p>
<p xml:lang="deu">FÖRFATTARE</p>
<p xml:lang="rmy-rka">Forststyrelsen</p>
<p xml:lang="vep">PUBLIKATION</p>
<p xml:lang="swe">Skötsel- och användningsplan för ödemarksområdet Lapska armen</p>
<p xml:lang="deu">SAMMANDRAG</p>
<p xml:lang="swe">Forststyrelsen har i enlighet med ödemarkslagen (62/1991) gjort upp en skötsel- och användningsplan för ödemarksområdet Lapska armen, med vilken syftet är att bevara områdets karaktär av ödemark, trygga naturnäringarna och den samiska kulturen samt utveckla en mångsidig användning av naturen och förutsättningarna för detta. För uppföljningen av skötseln och användningen av ödemarksområdet föreslås en varaktig process i stället för beslut som är avsedda att vara permanenta. Detta innebär att planen bör ses över med 10–15 års mellanrum eller oftare och att denna översyn bör ske enligt principen för deltagande planering. Huvudlinjerna i planen – t.ex. indelningen i zoner och den styrning av markanvändningen som baserar sig på den – är ändå avsedda att utgöra så permanenta beslut som möjligt. Lapska armens ödemarksområde är Finlands näst största lagstadgade ödemarksområde med en areal på nästan 220 000 ha. Lapska armen utgör en unik del av Finland vad gäller såväl naturen som kulturen. Högfjällen i områdets nordvästra del är det enda området i Finland som hör till den skandinaviska fjällkedjans vattendelare, Kölen. Nästan alla fjälltoppar i Finland som är högre än 1 000 meter finns inom Lapska armens ödemarksområde. Rekreation är den yngsta markanvändningsformen i ödemarksområdet, men jämfört med Finlands andra ödemarker hittade friluftsfolket Lapska armen relativt tidigt. Ödemarksområdet Lapska armen är fortfarande det populäraste lagstadgade ödemarksområdet bland friluftsfolket och turisterna i Finland, eftersom antalet besök per år uppgår till flera tusentals. I ödemarksområdet finns en vandringsled som är markerad sommartid, Nordkalottleden. Leden, som är totalt 800 km lång, går genom ödemarken på en sträcka av ungefär 40 km. Ungefär 50 km av den 180 km långa skoterleden från Hetta till Kilpisjärvi går genom ödemarksområdet. En annan 40 km lång markerad skoterled går från Saarikoski till Raittijärvi. Lapska armens ödemark är väglös, men inte obebodd. Inom ödemarken finns Raittijärvi by, där en del av familjerna fortfarande bor nästan året runt. Inom rådet finns dessutom renbeteslagets renvallar samt replipunkter för renskötselns och andra naturnäringars behov. Inom området finns inga enskilda marker. Lapska armens ödemarksområde hör i sin helhet till Lapska armens renbeteslags renbetesområde. I de största sjöarna i området bedrivs husbehovsfiske. Dessutom utgör fisket en betydande del av näringshelheten för dem som bedriver naturnäringar i området. Jakten är en del av det lokala levnadssättet och kulturen. Ripan är den enda hönsfågel som kan jagas i området, och den fångas också på traditionellt vis med snara. Planen finns också i sin helhet på finska.</p>
<p xml:lang="nob">NYCKELORD ödemarksområden, renskötsel, naturnäringar, samisk kultur, recreation</p>
<p xml:lang="deu">ANDRA UPPGIFTER</p>
<p xml:lang="swe">Skötsel- och användningsplanen har skrivits av Liisa Kajala och Teppo Loikkanen.</p>
<p xml:lang="deu">SERIENS NAMN OCH NUMMER</p>
<p xml:lang="fin">Metsähallituksen luonnonsuojelujulkaisuja. Sarja C 40</p>
<p xml:lang="kal">ISSN 1796-2943</p>
<p xml:lang="nno">ISBN (HÄFTAD) ISBN (PDF) 978-952-446-606-6 978-952-446-607-3</p>
<p xml:lang="vep">SIDANTAL 134 s.</p>
<p xml:lang="swe">SPRÅK samiska</p>
<p xml:lang="deu">FÖRLAG</p>
<p xml:lang="rmy-rka">Forststyrelsen</p>
<p xml:lang="eng">TRYCKERI</p>
<p xml:lang="fin">Kopijyvä Oy</p>
<p xml:lang="deu">DISTRIBUTION</p>
<p xml:lang="rmy-rka">Forststyrelsen, naturtjänster</p>
<p xml:lang="eng">PRIS 10 euro</p>
<p><em type="bold">Ovdasánit </em></p>
<p>Meahcceguovloláhka geatnegahttá Meahciráđđehusa dahkat meahcceguovlluide dikšun- ja geavahanplánaid. Dan maŋŋá go Birasministeriija lea nannen dikšun- ja geavahanplána, de dán guovllus vástideaddji eiseváldi lea geatnegahtton doaibmat plána mielde.</p>
<p>Meahcceguovloplánat dahkkojuvvojit Rio de Janeiros 1992:s dohkkehuvvon ja Suoma ráđđehusa 1993:s ratifiseren bistevaš ovdáneami prinsihpaid ja 21. čuohtejagi doaibmaprográmma Agenda 21 mielde. Sisdoalu ja proseassaid dáfus meahcceguovloplánat ja daid dahkan čuvvot Sámiid bistevaš ovdáneami prográmma ja erenoamážit dan logu 1.3 Birrasa ásahan vuolggasajit hárrái. Plánas leat sámeperspektiivva lassin váldojuvvon ollislaččat, čearddalaččat sirrekeahttá ja EU:a lagasvuođaprinsihpa mielde vuhtii guovllu buot áššeoasálaččat – geavaheaddji- ja čanasjoavkkut – vuoigatvuođaideasetguin ja Suomas gustojeaddji láhkamearrádusat ja ON:a riikkavuloš- ja politihkalaš vuoigatvuođaide guoskevaš oktasašsoahpamuša 27. artihkal.</p>
<p>Plána lea čohkkejuvvon nu, ahte ovdal ieš árvalusa muitaluvvo oanehaččat fáddásuorggi duogážis ja vuolggasajiin. Dát áššit leat muitaluvvon vuđolaččat meahcceguovllu lundui ja geavaheapmái guoskevaš vuođđočielggadusain ja dákko dat ovdanbuktojuvvojit čoahkkáigesson hámis, vai lea álkit lohkat. <em type="bold">Plána árvalusaide </em>leat váldojuvvon dušše dakkár áššit, mat leat Meahciráđđehusa mearridanválddi vuolde ja gullet Meahciráđđehusa doaimmaide. Dat laktásit juogo Meahciráđđehusa iežas meahcceguovlogeavaheapmái dahje eará geavaheddjiid oahpisteapmái. Árvalusain oassi rievdadit ollašuvadettiineaset muhtun muddui meahcceguovllu dikšuma, geavaheami dahje suodjaleami ja oassi árvalusain leat merkejuvvon dálá vuogi seailluhan dihte. <em type="bold">Plána ávžžuhusain </em>leat mielde árvalusat, main Meahciráđđehus ii sáhte mearridit, ovdamearkka dihte láhkamearrádusaid rievdadeamit. Loahpas árvvoštallojit plána ekologalaš, kultuvrralaš, sosiálalaš ja ekonomalaš váikkuhusat meahcceguovlolága váldoulbmiliid ektui – dahjege ohcaluvvon birasváikkuhusaid ektui. </p>
<p>Meahcceguovllu dikšuma ja geavaheami čuovvumii árvaluvvo bissovaš mearrádusaid sadjái bissovaš proseassa seammaláhkai go Váhčira meahcceguovllu dikšun- ja geavahanplánas. Dát oaivvilda dan, ahte plána galgá dárkkistuvvot 10–15 jagi gaskkaid dahje dávjjibutge ja dát dárkkisteapmi galgá ollašuhttojuvvot oassálasti plánema prinsihpa mielde. Goittotge plána váldolinnját – dego ovdamearkka dihte avádatjuohku ja dasa vuođđuduvvi eanageavahanstivren – leat oaivvilduvvon nu bissovaš mearrádussan go vejolaš.</p>
<p>Plána vuođđun leat lágat ja ásahusat, guovllu luonddu ja geavaheami vuođđočielggadusat (Metsähallituksen luonnosuojelujulkaisuja, Sarja A 123 ja 125), meahcisfitnamat, Meahciráđđehusa bargoveaga vásáhusat ja dieđut guovllu dikšuma birra, čanasjoavkkuid oainnut ja báikkálaš olbmuid ja vánddardeddjiid oaivilat ja jurdagat. Meahcceguovloplánema birra lea viššalit dieđihuvvon ja plánenproseassa birra rabas vuogi mielde muitaluvvon. Guovllus vánddardeddjiid leat viidát jearahallan 1996–1997 oassin guovllu lustageavahandutkamis. Báikkálaš olbmot leat beassan oassálastit plánemii ee. gillečoahkkimiin, mat leat dollojuvvon suoidnemánus 1997 ja njukčamánus 1999 Gilbbesjávrris, Gárasavvonis, Bálojotnjálmmis ja Heahtás. Giehtaruohttasa bálgosiin lea ráđđádallojuvvon 1997:s ja 1999:s. Njálmmálaš máhcahat lea merkejuvvon bajás. Čálalaš máhcahat lea čohkkejuvvon dán ulbmila várás plánejuvvon diehtočoagginskoviin. Buot máhcahat lea mannojuvvon dárkilit čađa ja ráddjojuvvon ortnetmielde.</p>
<p>Deháleamos áššin báikkálaš olbmuid mielas lea leamaš seailluhit árbevirolaš guolástan-, meahcástan-, murjen- ja johtalanvuoigatvuođaid. Sámit vulget das, ahte eará ealáhusat eai oaččo heađuštit sámiid árbevirolaš ealáhusaiguin bargama guovllus. Vánddardeaddjit atnet erenoamážit árvvus guovllu ávdin- ja várrenstohpofierpmádaga ja dan, ahte boaldinmuorra- ja bázahusfuolahus lea bures lágiduvvon. Namuhuvvon oassebealit – oktan badjeolbmuiguin – oidnet áitaga das, ahte meahcceguvlui huksejuvvo bearehaga, dat ludnejuvvo ja mohtorfievrojohtolat lassána guovllus. Turistafitnodatolbmuid mielas gánnáhivččii láhčit vuođu stivrejuvvon luondduturismma dárbbuide. Ožžojuvvon máhcahaga vuođul plána teaksta ja árvalusat dárkkálmuhttojedje. Birasministeriija bivdaga vuođul dahkkojuvvui dasa lassin lohku 8 Plána birasváikkuhusat, man logu Plána váikkuhusat sámekultuvrii lei veahkkin dahkamin stáhtadiehtaga magisttar Lydia Heikkilä.</p>
<p>Plána lea gieđahallon jagiid 1997, 1999 ja 2000 ráđđádallangottis, man Meahciráđđehus lei ásahan Eanodaga gieldda várás ja mii lea doaibman plána stivrenjoavkun. Dasa lassin plána lea gieđahallon Eanodaga guolledoalloráđđádallangottis jagiid 1998 ja 1999. Plána lea ovanbuktojuvvon maiddái Sámedikki ovddasteddjiide cuoŋománus 1999. Čálalaš cealkámušaidaddima várás plána sáddejuvvui 14.9.1999. Čálalaš cealkámušat bivdojuvvojedje 68 oassebealis. Dasa lassin Meahciráđđehusa Lappi ráđđádallangoddi háliidii oahpásmuvvat plánii ja addit das iežas cealkámuša. Plána birra doaimmahuvvojedje 26 čálalaš cealkámuša, maid vuođul Meahciráđđehus dagai čoahkkáigeasu cealkámušdahkkiid mielde (čuovus 1) ja dárkilet čilgehusaid guđege fáddásuorggis. Sámediggi dievasmahtii vel 26.5.2000 iežas cealkámuša lágasmearriduvvon ráđđádallamis. Cealkámušaid ja ráđđádallama vuođul Meahciráđđehus dasto válddii plánii dárbbašlaš rievdadanárvalusaid oktan ákkastallamiiguin. Dat gieđahallojedje 28.9.2000 ráđđádallangottis, man Meahciráđđehus lei ásahan Eanodaga gieldda várás. 13 <em type="bold">1 Láidehus 1.1 Suoma meahcceguovllut </em></p>
<p>Suomas vuođđudedje 1991:s meahcceguovlolága vuođul 12 meahcceguovllu, viidodaga dáfus oktiibuot sullii 1,5 miljovnna hektára. Dáin guovlluin ovcci leat ollásit sámiid ruovttuguovllus ja ovtta guovllus fas goalmmádas. Meahcceguovllut leat belohahkii luonddusuodjalanguovllut ja belohahkii ekonomiijavuovddit, máŋggabealat geavaheami guovllut.</p>
<p>Riikkaidgaskasaš meroštallama mielde meahcceguovllut leat viiddis boaittobeale guovllut, main eai leat geainnut ja mat leat dadjat juo ávdimat ja viehka luonddudilis. Meroštallan heive muhtun muddui maiddái Suoma meahcceguovlluide. Suoma meahcceguovllut leat goittot leamaš ja leat ainge olbmuid anus. Danin dat eai leat ollásit luonddudilis eaige áibbas ássameahttumat eaige dat leat maiddái álo nu boaittobealdege. Dálá meahccefievrruiguin beassá meahcceguovlluide measta birra jagi.</p>
<p>Viiddis geainnuhis skáiddit leat áiggiid mielde duddjon davvimáilmmi olbmuid ja sin jurddašanvuogi ja eallinhámi. Danin sámekultuvrras ja davviguovlluid suomakultuvrras vuhttojit bures davviárvvut ja -guottut, vaikko vel kultuvrra olgguldas hámit leat fásta ássama ja teknihka atnuiboahtima geažil mealgat nuppástuvvan.</p>
<p>Sámegielas ii iešalddes oppa gávdnoge sátni <em type="italic">meahcceguovlu </em>. Boazosámit leat goittot oasi jagis ássan meahcis ja duoddariin ja molson ain ássanbáikki fuođđodili, guollesállašiid ja guohtoneatnamiid mielde, nu ahte sis ii lean báljo fásta orrunsadji. Sámiid ruoktun ledje <span type="quote">”buot duoddarat”</span>. </p>
<p>Suopmelaš meahcceguovlodoahpaga ruohttasat leat bivdokultuvrras. Meahcceguovlun leat gohčodan viiddis boaittobeale guovlluid, main olbmot fitne ain guolásteamen ja meahcásteamen daid áiggiid, go bivdu lei vel mávssolaš oassi olbmuid birgenlágis.</p>
<p>Suopmelaččaide meahcceguovlu mearkkaša Ville Hallikainena nákkosgirjji <span type="quote" xml:lang="eng">”The Finnish Wilderness Experience”</span> mielde vuosttažettiin geainnuhis, ávdin guovllu, man čađamihttu lea badjel gávcci kilomehtera ja man siste gávdnojit luonddudilálaš jeakkit, áibmadas meahcit ja buhtes čázit. Son dagai dán nákkosgirjji 1998:s. Dutkama mielde suopmelaččat doaladuvvet meahcceguovlluide konservatiivvalaččat ja seailluhanláhkai. Meahccái máilmmi hoahpuid báhtaredje ovdalaš áiggiid čoaggit ja bivdit. Meahcceguvlui gehččet gullat roviid, ávdinstobuid, dolastallanbáikkiid, lávuid, oahpistangalbbaid ja bálgáid. Muhto eatnasiid mielas meahcceguovllus eai oaččo leat ee. meahccekafeat ja girjeluossaáldát. Giehtaruohttasa lustageavahandutkama mielde meahccetelefovnnat, ruskalihtit ja várrenstobut gal gullet meahcceguvlui ollugiid mielas. Oahpistangalbbat heivejit dušše stobuid šiljuide ja láigostobut dohkkehuvvojit muhtun guovlluide.</p>
<p>Meahcceguovllut váikkuhit ainge davviolbmuid eallimii, ja nuppe dáfus olbmuid doaimmat váikkuhit meahcceguovlluide. Dát gaskasaš oktavuohta lea davvi eallinvuogi vuođđu. Dálá meahcceguovllut mearkkašit báikkálaš ássiide áigáiboađu, kulturárbbi ja lustageavahanvejolašvuođaid. Sii ožžot meahcceguovlluin sisaboađuid boazodoalus, guolástusas, meahccebivddus, lubmemis ja luondduturismmas.</p>
<p>Meahcceguovlluid rájit eai leat rájit báikkálaš olbmuide. Sii eai álo oppa dieđege, gokko rájit johtet, dasgo meahcceguovllus ja dan olggobealde sáhttá bargat bohccuiguin ja meahcástit ja guolástit. Ja dábálaččat luonduge lea ovttalágan. Hárvvet ássojuvvon davvimáilmmis meahcceguovllut 14gullet oassin viidáset meahcceguovllulágan eanaollisvuođaide. Dain guđesge lea iežas ássan- ja ealáhushistorjá, mii vuhtto dán áiggege daid geavaheddjiin ja geavahanhámiin. Dát perspektiiva lea mearrideamen dan, mo dáid guovlluid eanageavaheapmi stivrejuvvo, dasgo dát lea dálá meahcceguovlolága vuođđun.</p>
<p>Meahcceguovllulágan eatnamat eai čuovo riikkarájiid, dasgo dáid guovlluid luondu ja ássan- ja kulturhistorjá sulastahttá ollu. Báikkálaš olbmot leat árbevirolaččat rasttildan viehka friddja riikkarájiid. Gánnáha maiddái fuomášit ahte Suoma buot viiddis meahcceguovllulágan eatnamat leat sámiid ruovttuguovllus.</p>
<p>Suoma meahcceguovloláhka (62/1991) vuolgá ovdalis govviduvvon árbevieruin ja daid gudnejahttimis. Suoma meahcceguovllut leat vuođđuduvvon seailluhit sihke luonddu- ja kulturárvvuid. Sátni kultuvrra sáhttá ipmirdit viidát nu, ahte dat doallá sisttis earret dihto eallinvuogi maiddái duon eallinvuohkái guoskevaš ekonomalaš árvvuid ja doaimmaid. Dát olbmo ja luonddu oktavuođa dovddasteapmi vuhtto meahcceguovlluid rájiidmearrideamis. Rájit eai leat mearriduvvon dušše <span type="quote">”gaska geainnus”</span> -ákkaid mielde iige gáibiduvvo ahte meahcceguovlu galgá leat áibbas ávdin ja luonddudilis. <em type="bold">1.2 Giehtaruohtas meahcceguovlun </em></p>
<p>Giehtaruohttasa meahcceguovlu lea Eanodaga gieldda oarjedavágeahčen. Dat lea Suoma nubbin stuorimus lágasmearriduvvon meahcceguovlu, man viidodat lea sullii 218 400 ha. Davvin ja nuortan meahcceguovllu rádjin lea Norgga ja Suoma riikkarádji (govva 1). Meahcceguovllu oarjerádji manná Gárasavvona–Gilbbesjávrri geainnu nuorttabeale, 2–12 km eret geainnus. Lullin guovllu</p>
<p><em type="bold">Govva 1. </em>Giehtaruohttasa meahcceguovlu sajádat. © Metsähallitus 2001 15nohká muhtun kilomehtera ovdal Vuoskkus Gálggoaivái manni meahccegeainnu. Guktot dát geainnut ráhkaduvvojedje easkka nuppi máilmmisoađi áigge, mii lea mealgat váikkuhan guovllu meahcceguovloiešláhkái, kultuvrii ja dasa mávssolaš oassin gullevaš árbevirolaš geavahanhámiid seailumii. Guovlu gullá ollásit ng. sámiid ruovttuguvlui. Sihke luonddu ja kultuvrra dáfus Giehtaruohtas lea áidnalunddot oassi Suomas. Guovllu oarjedavágeaže stuorraduoddarat leat Suomas áidna guovlu, mii gullá Skandinávia váriid čáhcejuohkamii, Giellasii. Buot Suoma badjel kilomehtera allosaš várit (s. 20) earret Sáná leat Giehtaruohttasa meahcceguovllu siste. Meahcceguovllu guovddášosiin leat njoidoset <span type="quote" xml:lang="smj">”gaskaduoddarat”</span>. Go dát guovlu lea nu davvin ja badjin, de measta golbma njealjádasa das lea jalges duottar, dušše 14 % leat lageš- dahje sieđgavuovddit ja 10 % jalges jeakkit. Gálkes báktevuođu dihte stuorraduoddarat leat goittot Suoma dilálašvuođaid ektui erenoamáš šattolaččat. </p>
<p>Giehtaruohttasa meahcceguovllus eai leat geainnut, muhto doppe ásset gal. Meahcceguovllu siste lea Ávžžášjávrri giláš, mas muhtun bearrašat ásset ainge birra jagi. Dasa lassin guovllus lea bálgosa guođohanbáikkit ja boazodoalu, meahccebivddu, guolástusa ja čoaggindoalu doarjjabáikkit. Priváhtaeatnamat meahcceguovllu siste eai leat.</p>
<p>Meahcceguovllu stuorimus jávrriin bivdet guoli ruovttudárbbuide. Dasa lassin guolástus lea mearkkašahtti oassi ealáhusollisvuođas guovllu luondduealáhusbargiide. Lustabivdu dáhpáhuvvá eanas giđđat duottarbadjosiid jávrriin, geassit maiddái guovllu jogain. Leahttáseatnu, dán meahcceguovllu stuorimus johka, lea geasuhišgoahtán dáid jagiid eanet ja eanet lustabivdiid ja mealluid.</p>
<p>Go Giehtaruohtas lea nu davvin ja badjin, de rievssat lea áidna eanaloddi guovllus, man lávejit bivdit. Rievssaha deaivá eanas johkalegiin. Rievssatbivdu mearkkaša ruđalaččat báikkálaš olbmuide. Báikkálaš luondduealáhusbargit bivdet rievssaha árbevirolaš vuogi mielde gárdumiin. Čakčat bohtet lustabivdit rievssatbivdui dobbelisge.</p>
<p>Vuovdedoalu dárbbuide meahcceguovlu ii geavahuvvo. Meahciráđđehus váldá guovllus soagi boaldinmuorran meahcceguovllu lulimus stobuide. Seammaláhkai vuolit ja lulimus guovlluid boazodoallo- ja luondduealáhusdoarjjabáikkit váldet guovllus unnánaš boaldinmuora.</p>
<p>Lustageavaheapmi lea guovllu nuoramus eanageavahanhápmi, muhto Suoma eará meahcceguovlluid ektui vánddardeaddjit leat johtigoahtán Giehtaruohttasis juo viehka árrat. Dieđuid mielde vuosttaš vánddardeaddjit guovllus ledje suopmelaš nissonlášmmohallit 1930-logus, Kaarina Kari njunušin. Ainge Giehtaruohttasa meahcceguovlu lea Suoma lágasmearriduvvon meahcceguovlluin buot bivnnuheamos vánddardeddjiid ja mátkkálaččaid gaskkas. Dása váikkuha erenoamážit Suoma mihtuid mielde áidnalunddot luondu, oktan hui geasuheaddji Háldiin, mii lea Suoma alimus čohkka (1 328 m).</p>
<p>Giehtaruohttasa meahcceguovllu báikenamat leat leamaš álgoálggos sámegillii. Maŋimuš logiid jagiid áigge muhtun namaide lea ihtán vuogáiduvvan sámegielat hámi lassin maiddái suomagielat hápmi. Giehtaruohttasa báikenamaid leat čoaggán 1960-logus ja Eanamihtidanlágádus lea beivehan daid ođđaseamos, 1996–1997 almmustuvvan 1 : 50 000 topográfakárttaide. Ođđaseamosge prentejuvvon kárttaide leat goittot báhcán meattáhusat. Dán dikšun- ja geavahanplána várás Nils-Henrik Valkeapää lea dárkkistan ja divvon guovllu sámegielat báikenamaid. Suomagielat namman geavahuvvojit ođđaseamos topográfakárttaid namat, maid Ruovttueatnama gielaid dutkanlágádus lea dárkkistan. Dán plána suomagielat teavsttas geavahuvvojit suomagielat báikenamat álo go vuogáiduvvan hápmi gávdno. Kárttain fas namat leat sihke sáme- ja suomagillii, jos dat earránit nubbi nuppis. 16 <em type="bold">2 Plána ulbmilat </em></p>
<p>Meahcceguovlolága mielde meahcceguovlluid dikšu ja hálddaša Meahciráđđehus. Lágas mearriduvvo ahte <span type="quote">”meahcceguovllu dikšumis ja geavaheamis galgá čuovvut dikšun- ja geavahanplána, man dahká Meahciráđđehus ja nanne birasministeriija”</span>.</p>
<p>Lága dárkilet ákkastallamiin muitaluvvo plána ulbmila birra ná: ”Plánas lea jurdda čilget doaimmaid meahcceguovllu geavaheami ovddidan ja stivren dihte ja maiddái guovllus lobálaš huksenbargguid. Guovllu sáhtášii plánas maiddái juohkit geavaheami dáfus sierra osiide. Plánas eai livčče guovllu geavaheddjiide guoskevaš mearrádusat, muhto dat guoskkašii dušše plánejuvvon eiseváldedoaimmaide.”</p>
<p type="listitem">Meahcceguovlolága  (62/1991)  vuosttaš  paragráfas  gávnnahuvvo  meahcceguovlluid  vuođđudanulbmil. Das daddjojuvvo ahte meahcceguovllut leat vuođđuduvvon:</p>
<p type="listitem">guovlluid meahcceguovloiešlági seailluhan dihte</p>
<p type="listitem">sámekultuvrra dorvvastan dihte</p>
<p type="listitem">luondduealáhusaid dorvvastan dihte</p>
<p type="listitem">luonddu máŋggabealat geavaheami ja dan vejolašvuođaid ovddidan dihte.</p>
<p>Dán dikšun- ja geavahanplána ulbmilin lea dáid meahcceguovlolága ásahan ulbmiliid oktiiheiveheapmi sierra geavaheaddjijoavkkuid gaskkas.</p>
<p>Earret meahcceguovlolágas leahkki guovlluid luohpadangielddu (4 §) ja geainnuid ráhkadangielddu (5 §) guovlu geavahuvvo eanas guđege doaimma muddejeaddji láhkamearrádusaid mielde. Ovdamearkka dihte boazodoallu, meahccebivdu, guolástus ja meahccejohtalus muddejuvvojit daid vuođul addojuvvon njuolggadusaiguin. Dasa lassin oppalaš mearkkašupmi lea ovdamearkka dihte ng. Rio-soahpamušas, mii geatnegahttá bistevašvuhtii maiddái meahcceguovlluin. Bistevašvuohta oaivvilda Rio-soahpamušas ee. dan, ahte luonddu geavaheamis ja dan stivremis galgá váldit vuhtii ekonomalaš, sosiálalaš, ekologalaš ja kultuvrralaš beliid.</p>
<p>Meahcceguovlluid oktan ulbmilin lea namuhuvvon sámekultuvrra dorvvasteapmi, ja dasa guoskevaš njuolggadusat gávdnojit dasa lassin eará njuolggadusain, earret eará 1.8.1995 fápmui boahtán Suoma Ráđđehushámi 14 § 3 momeanttas. Dán vuođđovuoigatvuođanjuolggadusa mielde sámiin lea álgoálbmogin vuoigatvuohta bajásdoallat ja ovddidit gielaset ja kultuvrraset ja iežaset kultuvrii gullevaš árbevirolaš sámeealáhusaid. Dasa lassin Suoma ráđđehushámis lea jagi 1996 álggu rájes dorvvastuvvon sámiide álgoálbmogin iežaset gillii ja kultuvrii guoskevaš kulturiešstivren sámiid ruovttuguovllus dan mielde go das lágas mearriduvvo (HM 51 a §). Kulturiešstivrema ollašuhttá Sámediggelága (974/1995) 9 §:a oaivvilduvvon Sámediggi. Láhka sámedikkis geatnegahttá eiseválddiid [ja Meahciráđđehusa] ráđđádallat Sámedikkiin buot viidátváikkuheaddji ja mearkkašahtti doaibmabijuin, mat sáhttet njuolgga ja erenoamáš vuogi mielde váikkuhit sámiid sajádahkii álgoálbmogin ja mat gusket sámiid ruovttuguovllus – – 2) stáhtaeatnama, suodjalanguovlluid ja meahcceguovlluid dikšumii, geavaheapmái, láigoheapmái ja luohpadeapmái – –. Ráđđádallangeatnegasvuođa deavdin dihte áššáigullevaš eiseváldi galgá várret Sámediggái vejolašvuođa šaddat gullojuvvot ja ráđđádallat áššis. Jos Sámediggi ii geavat dán dilálašvuođa, de dat ii hehtte eiseválddiid joatkimis ášši gieđahallama. 17</p>
<p type="listitem">Meahciráđđehus  stivre  meahcceguovllu  dihto  geavahanhámiid,  muhto  máŋga  doaimma  lea  stivremin  juoga  eará  eiseváldi.  Meahciráđđehusa  barggut  leat  meroštallon  lágas  Meahciráđđehusa  birra (1169/1993). Dušše Meahciráđđehussii dahje eanas osiin dasa gullevaš doaimmaide gullet:</p>
<p type="listitem">luonddu dili ja dan rievdama čuovvun ja das muitaleapmi (ovdamearkka dihte dálá Davvi-</p>
<p type="listitem" xml:lang="sms">Lappi luonddukárten)</p>
<p type="listitem">meahcceguovllu geavaheami ja das dáhpáhuvvi nuppástusaid čuovvun ja daid birra muita-leapmi</p>
<p type="listitem">vuovdečuohppamat ja muoradaga eará gieđahallan plána mielde (ii Giehtaruohttasis)</p>
<p type="listitem">guolástusa stivren (nu ahte gullojuvvo Guolledoalloráđđádallangoddi)</p>
<p type="listitem">eará geavaheddjiid stivren Meahciráđđehussii gullevaš bargguin; ovdamearkka dihte boal-din- ja ávnnasmuora vuovdin, meahcástanlobiid vuovdin ja meahccejohtalusa stivren</p>
<p type="listitem">luondduealáhusaid doarjjabáikkiid sajáiduhttima stivren plána mielde</p>
<p type="listitem">luondduealáhuslága ásahan doaimmat</p>
<p type="listitem">luonddusuodjalandoaimmat</p>
<p type="listitem">luondduturismma ovddideapmi</p>
<p type="listitem">lustageavahanrusttegiid vuođđudeapmi ja bajásdoallan</p>
<p type="listitem">oahpisteapmi ja bearráigeahččan</p>
<p type="listitem">eanalonuheapmi ja -gávppit; Meahciráđđehus háhká alccesis priváhtaeatnamiid meahcce-guovllu siste eaktodáhtolaš eanalonuhemiiguin dahje -gávppiiguin (ii Giehtaruohttasis)</p>
<p type="listitem">ruvkelága  bearráigeahččan  rogganváldimiid  hárrái  Gávpe-  ja  industriijaministeriija  ruv-kedárkkisteddjiin sohppojuvvon vuogi mielde.</p>
<p type="listitem">Meahciráđđehusa stivrema olggobeallai báhcet muhtumassii dahje ollásit moanat meahcceguvlui  váikkuheaddji  geavahanhámit  ja  doaimmat.  Guđesge  das  leat  iežas  njuolggadusat  ja  hálddašaneiseválddit.  Go  mihkkege  doaimmaid  ii  goittot  leat  bođuid  ja  sorjjasmeahttun  eará   geavahanhámiin,  de  Meahciráđđehus  lea  dábálaččat  juogaláhkai  mielde  váikkuheamen  čuovvovašge doaimmaide Giehtaruohttasa meahcceguovllus:</p>
<p type="listitem">boazodoallu ja bohccuiguin bargan</p>
<p type="listitem" xml:lang="smj">čáskadan- ja gádjunbálvalus</p>
<p type="listitem">báikegoddelaččaid meahccebivdu</p>
<p type="listitem" xml:lang="smj">lávaplánen</p>
<p type="listitem">čáhcejohtalus ja dan rusttegat</p>
<p type="listitem">áibmojohtalus (ovdamearkka dihte helikopteriid seaivunlobit)</p>
<p type="listitem">ruvkelága mieldásaš várremiid, rogganváldimiid ja ruvkebiriid mieđiheapmi</p>
<p type="listitem">rádjegoziheapmi. 183  Árvalusat ja ávžžuhusat eanageavahanhámiid mielde 3.1  Boazodoallu 3.1.1  Duogášdieđut</p>
<p>Leat máŋggalágan ipmárdusat das, goas boazodoallu lea álgán. Arkeologaid mielas bohccuiguin leat bargan duottarguovllus sullii 2000 jagi. Boazodoallu dáidá leat álggos leamaš juogalágan lassedoaibma goddebivddu bálddas. Bohccuid geavahedje goddebivddus hohkahuseallin ja fievrun. Go boazoealut vehážiid sturro ja goddenálli vátnugođii, de boazodoalus šaddagođii váldoealáhus. Ng. stuorraboazodoalu gehččet leavvan Giehtaruohttasa guovlluide 1600-logus. Go boazodoalu mearkkašupmi ealáhussan lassánišgođii, de dárbbašii maiddái ealáhus viidáset ja viidáset guovlluid. Bohccuid lunddolaš johtinvieruid mielde bohciidii vuogádat, mas olbmot johtigohte ealuid fárus geassái Jiekŋameara riddoguovlluide dahje Giellasa alla duottarbadjosiidda ja dálvái fas goahccemuorraavádaga beahcevuvddiide.</p>
<p>Badjedilli nuppástuvai sakka, go Norgga ja Suoma gaskasaš rádji giddejuvvui 1852:s ja Suoma ja Ruoŧa gaskasaš rádji 1889:s. Ná árbevirolaš johtin Eanodagas Jiekŋameara riddui boatkanii. Dát vuhtto ainge Giehtaruohttasa meahcceguovllu dálá boazodoallodilálašvuođain. Guovllu boazodoallu lea vuogáiduvvan riikkaid rádjegeavvamiid lassin maiddái eará servodatnuppástusaide. Olbmot luhpe árbevirolaš badjedilis 1960-logus, go ásaiduvve fásta viesuide. Buresbirgenriikka leavvan guvlui ja teknihkalaš ovdáneapmi leat rievdadan boazodoalu ja boazosámi eallinvuogi.</p>
<p>Nuppástusain fuolakeahttá máŋggat árbevirolaš bealit leat seilon boazodoalus gitta dássážii. Bohccuiguin barget ainge sogaid ja siiddaid mielde. Bálgosa beaivebálkávuogádat ii Eanodagas leat anus nugo eará sajis boazodoalloguovllus. Dán áiggege johtet muhtun muddui bohccuiguin; leat geassesiiddastallamat ja badjeolbmot mannet miessemearkumii moanaide vahkuide. Boazodoallu lea buot buohkanassii dán guovllu sámekultuvrra deháleamos ávnnaslaš ja vuoiŋŋalaš vuođđu. 3.1.2 Boazodoalu ordnemat ja rusttegat</p>
<p>Giehtaruohttasa meahcceguovlu gullá ollásit Giehtaruohttasa bálgosii. Giehtaruohttasa meahcceguovlu (218 400 ha) gokčá 46 % bálgosa ollesviidodagas (485 200 ha). Giehtaruohttasa bálgosa siste lea maiddái Darvvatvári meahcceguovlu (66 550 ha) ja Leahttáseanu–Jiehtájoga jekkiidsuodjalanguovlu (43 170 ha). Oarjin bálgosa rádjin lea Ruoŧŧa, davvin ja nuortandavvin Norga. Suoma bealde lullin ja nuortan Giehtaruohttasa bálgosa ránnján lea Neakkela bálggus. Ruoŧa ráji alde Rádjeeatnu lea geassit lunddolaš eastta bohccuid johtimii. Suoma ja Norggas gaskii lea 1950-logu gaskkamuttus ceggejuvvon boazoáidi, mii guorada sullii riikkaráji. Seammaláhkai Neakkela ja Giehtaruohttasa bálgosiid gaskkas lea rádjeáidi. Giehtaruohttasa bálgosa guohtoneanamolssodanáidi Norgga rájis davil lulás gitta Gárasavvonii. 19</p>
<p>Bohccot eai gehččojuvvo ovttas, muhto siidagottit dollet bohccuideaset sierra nu, ahte guođohit daid measta birra jagi. Giehtaruohttasa meahcceguovllus barget bohccuiguin guokte siidagotti. Háldi–Muonnjagorži–Ávžžášjávrri guovllus lea Ávžžášjávrri siida ja dan lulá- ja oarjjabealde Kova-Labba siida. Beaivválaš boazodoalus siiddat juohkásit ain dálvviáigge unnit ealuide bearašgottiid mielde.</p>
<p>Giehtaruohttasa bálgosa boazodoalu vuođđun lea luondduguohtoneatnamiid birrajagáš atnu. Bohccuid eai báljo biebman ovdal dálvvi 1998–1999. Dálvit ja giđđat guođohit viššalit, ja boahtteáiggis lea jurdda guođohišgoahtit guohtoneatnamiid molssodansplána mielde.</p>
<p>Giehtaruohttasa meahcceguovllus dahje dan lahkosiin leat guhtta bohccuid gieđahallanbáikki. Dáin golbma leat meahcceguovllu siste (govva 2). Geasiáigge badjeolbmuin leat hohpoleamos áiggit miessemearkuma áigge mihcamáraid goabbat bealde ja joatkašuvvet muhtumin guhkás suoidnemánu beallai. Dalle Ávžžášjávrri siidagotti bohccot merkejuvvojit Bihčosjávrri merkengárddis ja Kova-Labba siidagotti bohccot Jeahkkaža vuolde, gárddis, mii lea meahcceguovllu olggobealde. Nubbi hohpolaš áigi deaivá čakčii ja čakčadálvvi rátkimiidda. Rátkimat bistet dávjá gitta ođđajagimánnui. Ávžžášjávrri siidda bohccot čohkkejuvvojit ja rátkojuvvojit Ávžžášjávrri gárddis ja jođihuvvojit Gilbbesjávri davábeale njuovvansadjái. Kova-Labba siidagotti bohccot rátkojuvvojit Njamatjávrri dahje Hávgoaivvi gárddiin. Njamatjávrris lea jurddašan dahkat Kova-Labba ja Ávžžášjávrri oktas rátkingárddi, mas bohccot jođihuvvošedje fievrridanguji mielde EU:a dohkkehan boazonjuovahahkii ruoŧabeale Geaidnovuohppái. Fievrridangudji váldojuvvui atnui čakčat 1998. 3.1.3 Boazodoalu mearkkašumi birra</p>
<p>Giehtaruohttasa bálgosis ledje boazodoallojagi 1996/97 áigge 7 240 lohkobohcco. Go rehkenastá meahcceguovllu ja bálgosa eanaviidodagaid mielde (218 400 ha/456 700 ha), de sáhttá árvvoštallat ahte dáin lohkkobohccuin 46 % (sullii 3 360 heakka) leat leamaš meahcceguovllus. Dát lea sakka vulosguvlui árvvoštallon, dasgo muhtun guovlluin meahcceguovllu olggobealde eará eanageavahanhámit geahpedit boazodoalu vejolašvuođaid. Giehtaruohttasa bálgosis ledje boazodoallojage 1996/97 157 boazoeaiggáda. Sullii 70:s leat bohccot Giehtaruohttasa meahcceguovllus.</p>
<p>RKTL:a boazodutkamuša ja Oulu allaoahpahaga eatnandiehtagalágádusa guohtuninventeremiid (1995–1998) mielde bálgosa jeageleatnamat ledje nohkan ja dálveguohtoneatnamat klassifiserejuvvojedje fuotnin. Dát dagahii dan, ahte bálgosa alimus lobálaš ealihanboazolohku vuoliduvvui boazodoallojagi 1997/98 álggu rájes 13 000:s 12 000:ii ja jagi 2000 álggu rájes ain 12 000:s 10 000:ii. 1997:s ollašuhtton geasseguohtuninventerema vuođul Duottar-Sámi bálgosiin maiddái bohccuid geassebiepmu mearri lei sihke eananjealjehaskilomehtera ja ealihanbohcco nammii rehkenasttedettiin unnit go eará sajis.</p>
<p>Jahkásaš luonddudilálašvuođaid molsašuddamis boahtti máddodatmolsašuddan vuhtto čielgasit Giehtaruohttasa bálgosa boazologuin ja ná maiddái buvttadanmearis. 1980-logu loahpageahčen ledje buorit jagit ja dalle bálgosis gieđahalle juoba badjel 20 000 bohcco ja njuvvojedjege badjel 5 000. Nuppe dáfus bálgosis leat leamaš 1990-logu álggogeahčen moanat heajos jagit maŋŋálagaid, ja nuba duođalaš ealihanboazologut leat báhcán mealgat alimus lobálaš boazologu vuolábeallai. Boazologut leat molsašuddan 1990-logus 5 400:s 8 400:ai. 21</p>
<p>Heajos jagit vuhttojit maiddái bálgosa njuovvanloguin, mat gahčče 1980-logu loahpa alimus jagiin (4 700–5 000) 1990-logu álggogeahčen sullii beallái mánnašuvvon loguin. Dalle golmma jagi áigge njuvvojedje vuollel 1 000 bohcco. Meahcceguovllus njuvvojedje boazodoallojage 1996/97 sullii 570 bohcco. Njuovvanbohccuid bierggu árvun šaddá 28 mk:a [4,70 €] kilohattiin ja 20 kg:a gaskadeattuin sullii 320 000 mk [53 780 €]. Boazoeaiggáda nammii dát mearkkaša gaskamearálaččat 4 700 mk:a [790 €] bruttodietnasiid. Gaskaárvvus boahtá bures ovdan smávva boazoeaiggádiid, ovdamearkka dihte mánáid, mearkkašupmi bearraša áigáiboađu dáfus. Váldodoaibmasaš boazoeaiggádiid bruttodietnasat leat mealgat stuoribut. Boazodoallu váikkuha ollu maiddái dasa, ahte gilit eai beasa ávdinluvvat.</p>
<p>Go olbmot barget bohccuiguin, de das ii leat dušše áigáiboađus jearaldat, muhto dat mearkkaša maiddái kultuvrralaččat ollu Giehtaruohttasa sámiide. Boazodoalu mearkkašumi guorahaladettiin ii leat nappo doarvái dušše árvvoštallat dan ruđalaš mearkkašumi, dasgo boazodoallu lea oalle mávssolaš oassi sámekultuvrras. Boazodoalus lea maiddái viidáset servodatlaš mearkkašupmi. Ovdamearkka dihte Lappi turismmas boazu ja bohccostallamii guoskevaš miellagovat leat guovddážis. 3.1.4 Boazodoallu ja meahcceguovloláhka</p>
<p>Meahcceguovloláhka doarju boazodoalu: meahcceguovlolága oktan ulbmilin lea dorvvastit luondduealáhusaid sajádaga. Dasa lassin meahcceguovloláhka addá vejolašvuođa luohpadit boazodoalus dárbbašlaš geavahanvuoigatvuođaid. Meahcceguovlolágas eai leat goittot mielde njuolggadusat, mat stivrejit dárkileappot boazodoalu. Dat gávdnojit boazodoallolágas.</p>
<p>Meahcceguovllut leat oaivvilduvvon bohccuid guohtoneanan, muhto meahcceguovloláhka mudde guohtoneatnamiid geavaheami dušše ulbmillaš dásis. <span type="quote">”Luondduealáhusaid dorvvastemiin”</span> oaivvildit maiddái dan, ahte guohtoneatnamiid dilli galgá seailluhuvvot buorrin guhkesáiggeulbmiliin. Jearaldagas lea bistevaš geavaheami prinsihppa.</p>
<p>Boazodoallolágas guohtoneatnamiid bistevaš geavaheami stivrejit alimus ealihanboazologuiguin. Boazodoallolága mielde <span type="quote">”bálgosa alimus ealihanboazologu mearridettiin eana- ja meahccedoalloministeriija galgá giddet fuopmášumi dasa, ahte dálvviáigge bálgosa siste eai galgga dollojuvvot eanet bohccot go bálgosa dálveguohtoneatnamat girdet bistevaš geavaheami vuogi mielde”</span>.</p>
<p>Meahcceguovlolága ulbmilin lea maiddái seailluhit guovllu meahcceguovloiešlági. Nugo ovddit bihtáin boahtá ovdan, de <span type="quote">”meahcceguovloiešláhki”</span> ii goittot sáhte oaivvildit ollislaš luonddudili oppa guovllus, dasgo meahcceguovloláhka dohkkeha boazodoalu birasváikkuhusaid, go beare boazodoallu doaibmá bistevaš vuogi mielde. Jeagil ja bohccuid eará biebmošattut bohtet leat ná dađistaga anus. Boazoáiddit, gámppát ja boazodoalu eará rusttegat gullet meahcceguvlui, badjeolbmot sáhttet johtalit meahcis mohtorfievrruiguin geassit ja dálvit ja sii sáhttet váldit doppe boaldinmuora.</p>
<p type="listitem">Meahcceguovlolága oaidnu stuorranávddiid hárrái manná muhtun muddui ruossalassii. Lága ulbmil  <span type="quote">”meahcceguovloiešlági  seailluheapmi”</span>  sisdoallá  jurdaga  ahte  meahcceguovllus  gávdnojit  gumppet, guovžžat, geatkkit ja goaskimat. Ulbmil <span type="quote">”luondduealáhusaid dorvvasteapmi”</span> mearkkaša  goittot  dan,  ahte  boraspirelohku  ii  sáhte  leat  beare  stuoris,  dasgo  boazodoalu  beroštumit  galget  oktiiheivehuvvot stuorranávddiid gávdnomiin guovllus. Dán ášši stivrema várás lea dahkkojuvvon  váldegottálaš návdeprográmma, mas meroštallojit návdenáliid ulbmilsturrodagat sierra guovlluin  Suomas.  Stáhta  máksá  buhtadusa  návddiid  goddin  bohccuid  ovddas.  Gumpe-  ja  guovžanáliid  muddejit maiddái bivddu bokte. 223.1.5  Plána árvalusat</p>
<p type="listitem">Meahciráđđehus  váldá  doaimmainis  ja  plána  eanageavaheapmái  guoskevaš  árvalusain  ja ávžžuhusain  vuhtii  sámekultuvrii  gullevaš  boazodoaluin  barganvejolašvuođaid.  Boazodoalu  dárkilet  stivren  ii  goittot  gula  Meahciráđđehussii.  Meahciráđđehus  ii  daga  dán  oktavuođas  boazodoalu  ordnemiidda  –  dego  rusttegiidda,  guođoheapmái  ja  boazologuide  –  guoskevaš  árvalusaid. 3.1.6  Plána ávžžuhusat</p>
<p type="listitem">Meahciráđđehusa  mielas  lea  mávssolaš  čađahit  guohtundutkamiid  ovttas  bálgosiin  ja  árvala daid joatkima.</p>
<p type="listitem">Ágga: Boazodoalu dorvvasteapmi lea meahcceguovlolága guovddáš ulbmil.</p>
<p type="listitem">Sierra geavahanhámiid váikkuhusaid boazodollui galggašii čielggadit dutkamiid vuođul.</p>
<p>Ágga: Boazodoalu ja sámekultuvrra dorvvasteapmi, meahcceguovlolága ulbmiliid oktiiheiveheapmi, dikšun- ja geavahanplánaid buorideapmi. <em type="bold">3.2 Guollečáziid dikšun ja guolástus </em>3.2.1 ázádagat </p>
<p>Giehtaruohttasa meahcceguovllus leat stuorra duoddarat ja daid vuolde smávvalágan jávrrit ja jogat. Guovllu nuorttageahčen lea hui guovddážis Leahttáseatnu oalgejogaidisguin. Duottarguovllus Giehtaruohttasa meahcceguovllu oarjja- ja oarjedavágeahčen čázádagat leat alla duoddariid gaskasaš lekkiin dábálepmosit 600–800 m allodagas. Norgga ráji lahkosiid jávrrit leat juoba badjel 1 000 m allodagas ja guovllu nuortalulágeahčen fas sullii 430–450 m allodagas. Stuorra allodatearuid dihte guovllu jogain leat valjis geavgŋát ja goržžit.</p>
<p>Giehtaruohttasa meahcceguovllu ollesviidodagas leat čázit sullii 4 %. Guovllu stuorimus jávrrit leat Bihčos-, Dierpmes-, Boazo- ja Somašjávri. Eanas čázádagat gullet Duortnos–Muoniojoga váldočázádatguvlui (nr 67), man čáhcejuoga manná sullii Suoma ja Norgga riikkaráji mielde. Spiehkastahkan dás leat Gahperusain oarjjás luoiti čázit, mat gullet Ivgubađajoga čázádatguvlui. Meahcceguovllu siste Dierpmesváris Roabiduoddarii olli čáhcejuoga juohká čáziid nuorttas luoiti Leahttáseanu golganguovllu čáziide (67.7-álgosaš oasseguovllut) ja oarjjáslulás luoiti Rádjeeanu golganguovllu čáziide (67.6-álgosaš oasseguovllut) (govva 3).</p>
<p>Giehtaruohttasa meahcceguovllu čázit leat buhttásat. Guorba eanavuođu ja jekkiid vátnivuođa dihte eanas čázádagain lea hui čielga čáhci ja dain leat vánis biebmoávdnasat ja unnán humus. Čáziid guorbbasvuohta lea njuolgga oktavuođas dasa, ahte čázit leat davvin, gos lea davvidálkkádat. Čázit leat jieŋas eanas oasi jagis, ja nuba daid buvttadeapmi – ovdamearkka dihte guliid šaddan – dáhpáhuvvá dušše dan moatte geassemánu áigge. 243.2.2 Guoládat</p>
<p>Giehtaruohttasa meahcceguovllus gávdnojit 15 eamiguollešlája: mearraluossa, guvžá, jávredápmot (guovžur), ájadápmot, rávdu, čuovža, hárri, hávga, vuskkon, njáhká, noarsa, gulmmet, ruovdegulmmet, áhkábiddu ja girjeveakseáhkábiddu. Čáziide lea gilvojuvvon čuovža, dápmot ja rávdu ja bivdu lea muddejuvvon. Guvlui eai leat goittot gilvojuvvon vierrošlájat. Rávddu hárrái leat dahkkojuvvon jahkásaččat sirdingilvimat guovllu siste jagi 1989 rájes.</p>
<p>Guolledoalu dáfus mávssoleamos guollešládja lea čuovža, mii gávdno eamidilis jávrriin ja jogain, mat leat 400–600 m mearradási bajábealde. Dáin čáziin sáhttá bivdit maiddái hárri, hávgga, dápmoha ja njágá. Čuovžanálit šaddet Giehtaruohttasa meahcceguovllus njozet ja vátna bivddu dahje lunddolaš dahkkiid dihte leat eanas hui unna guolit. Hárri šaddá dábálaččat viehka bures erenoamážit boarráseamos čuovžžaid ektui.</p>
<p>Rávdu lea dábálaš miehtá meahcceguovllu, áinnas Boazoeanu gierajávrriin ja muhtun rávdnječáziin dego Válddejogas. Guovllu rávdonálit leat vátnugoahtán.</p>
<p>Luossa goargŋu Duortnosjoga bokte Leahttásetnui gođđat, ja dat lea okta dain hárve Nuortameara johtti luondduluossanáliin. Luossa goargŋu meahcceguovllu siste goittot Boazoeanu rádjai. Luosa leat deaivan maiddái Megonjávrris ja vuollin Válddejoga. Duortnosjoga luossanálli lei vel 1990-logu álggogeahčen hui áitatvuloš mearrabivddu ja lassánanheađuštusa (M-74) dihte. Nálli lea goittot dáid jagiid laskan veajetgilvimiid ja mearrabivdoráddjehusaid geažil. Lea hui mávssolaš dorvvastit luondduluossanáli laskama Leahttáseanus.</p>
<p>Jávre- ja ájadápmot gávdno miehtá oppa meahcceguovllus stuorimus čázádagain gitta unnimus gieraládduide ja ádjagiidda. Čuovža viggá sierraluvvat sihke genetihkalaččat ja ekologalaččat. Dávjá sáhttá vuohttit čielga earuid seammage joga sierra guovlluin lassáneaddji dápmotnáliid gaskkas. Stuorra, moanaid kiluid lossosaš dápmohiid deaivá goittot Leahttás-, Boazo-, Dierpmes-, ja Ropmaeanus, Leahttáseanu lahkosiid muhtun jávrriin ja Rádjeetnui luoiti muhtun oalgejogain ja daid gierajávrriin.</p>
<p>Guvžá goargŋu gitta meahcceguvlui Rádjeeanu mielde dan stuorimus oalgejogaide, dego Roabi- ja Suhpejohkii. Oppa Duortnosjoga čázádatguovllus guvžánáliid dilli lea fuotni. 3.2.3 Guolástusa mearkkašupmi</p>
<p>Giehtaruohttasa meahcceguovllus eai leat ámmátbivdui heivvolaš jávrrit, vaikko guovllus gávdnojit dálá guolástanmeriin ja jávrriid buvttadannávccaiguin mihtidettiin moanat jávrrit, maid guolástit beare unnán. Ámmátbivdu gáibida viiddis čáziid, main galgá leat doarvái árvoguolli guolástusa gánnáheami sihkkarastin dihte. Dasa lassin galgá sáhttit gieđahallat ja seailluhit bivdojuvvon guoli nu, ahte dan kvalitehta bissu buorrin, ja fievrridit dan varasnaga govttolaš goasttádusaiguin vuovdimassii. Giehtaruohttasa meahcceguovllus guolástus addá lasseáigáiboađu guovllu luondduealáhusbargiide ja eará ruovttudoaluide.</p>
<p>Guolástus lea árbevirolaččat mearkkašan ollu olbmuid birgenláhkái ja kultuvrralaččat Eanodagas. Ovdalgo ruhtadoallu leavai bissovaččat guvlui, de báikkálaš olbmot lávejedje oastit boazosámiin bohccobierggu nu, ahte geavahedje máksinneavvun ee. guovllus bivdojuvvon guoli. Sáltejuvvon ja goikaduvvon guoli leat geavahan vearromáksima gaskaoapmin. Dán áigge ruovttudárbobivdu mearkkaša ollu ekonomalaččat guovllu olbmuide, main eanas leat sámit. 25</p>
<p>Guolledoalu dáfus mávssoleamos guolli lea čuovža, mii gávdno luonddudilis oppa meahcceguovllus. Deháleamos bivdovuohkin lea fierbmebivdu suttes čáziid áigge. Dálvebivdu ii mearkkaš nu ollu. Guolástus lea nuppástuvvan sakka erenoamážit 1960-logu rájes. Mohtorfatnasat, mohtorgielkkát ja girdit dahket vejolažžan dan, ahte olbmot sáhttet bivdit viidátge. Bivdoneavvut leat maiddái buorránan mealgat.</p>
<p>Dán áigge maiddái guolástanturisma addá muhtun báikegoddelaččaide lassedietnasiid ee. fanassáhtostemiid ja oahpistanbálvalusaid bokte. Guovlu lea geasuhišgoahtán eanet ja eanet mátkkálaččaid, dan maŋŋá go dolgavuoggebivdu lea šaddan bivnnuheabbon ja Leahttásetnui lea goargŋugoahtán luossa gođđat. 3.2.4 Guolástanvuoigatvuohta ja guolástusa ordnen</p>
<p>Meahcceguovlolágas eai gávdno njuolggadusat, mat stivrejit guolástusa ja guollečáziid dikšuma. Guolástusa leat muddemin Davvi-Lappisge jagi 1998 álggu rájes fápmui boahtán guolástanláhka (286/1982) ja -ásahus (1364/1997) ja daid vuođul addojuvvon mearrádusat. Meahcceguovlolága ulbmilat <span type="quote">”sámekultuvrra seailluheapmi”</span> ja <span type="quote">”luondduealáhusaid dorvvasteapmi”</span> bidjet goittot guolástusa daid geavahanhámiid jovkui, maid dihte meahcceguovlu lea vuođđuduvvon. Lága ulbmilis <span type="quote">”meahcceguovloiešlági seailluheapmi”</span> gávdnojit maiddái dihto bealit, mat galggašedje váldojuvvot vuhtii guollečáziid dikšuma ja geavaheami birra mearridettiin.</p>
<p>Guolástus ja meahcceguovloiešlági seailluheapmi eaba mana ruossalassii. Guolástettiin olbmot goittot johtet dávjá mohtorfievrruiguin. Giehtaruohttasa meahcceguovllus eai leat geainnut, ja danin galgá leat vejolašvuohta meahcce- ja áibmojohtalussii, jos áigu guolástit ealáhussan ja ruovttudárbbuide. Vaikko guolástus ii iešalddes čuozege meahcceguovloiešláhkái, de dasa guoskevaš eará doaimmat sáhttet dan dahkat. Guolástus ii atte vuoigatvuođa johtalit mohtorfievrruiguin meahcis.</p>
<p>Stáhta čáziid guolástusa ja guollečáziid dikšuma stivre Meahciráđđehus. Das lea dán barggus veahkkin báikkálaš guolledoalloráđđádallangoddi. Meahciráđđehusas lea čáhceguovlluid hálddašeaddjin guolástanvuoigatvuohta guovllu čáziide. Das, guhte hálddaša sierra ákkaid vuođul guolástanvuoigatvuođa, lea vuoigatvuohta nannejuvvon guolástanbáikkiide čázi oamasteaddji lassin. Guolástanvuoigatvuođa, mii dáhpáhuvvá sierraákkaid vuođul, viidodat ja návddašemiid juohkáseapmi osolašdáluid gaskan ii leat doaisttážii mearriduvvon.</p>
<p>Guolástettiin galgá leat gustojeaddji persovnnalaš, stáhta guolástandikšunmáksu ja čáhceguovllu hálddašeaddji addin guolástanlohpi. Oaggun ja bilken lea buohkaide nuvttá. Dát oktasašguolástanvuoigatvuohta ii goittot atte vuoigatvuođa guolástit luossa- ja čuovžačáziid guoika- ja rávdnjesajiin. Oktasašguolástanvuoigatvuođa sáhttá gieldit maiddái dakkár čáziin, mat dikšojuvvojit beaktileappot go dábálaččat dahje main guollenáliid gáhtten ja lasiheapmi dan gáibida. Lappi bargofápmo- ja ealáhusguovddáš nanne jahkásaččat ráfáidahttináiggiid ja -eavttuid daidda jávrriide ja jogaide, maidda galgá sierralohpi. 1999:s bilkenlohpi ja guovlluguovdasaš vuoggabivdolohpi galggai leat vuosttažettiin dihto rávdojávrriide, ee. Doskal- ja Luohtajávrái.</p>
<p>Leanaguovdasaš oaggunlobiin oažžu bivdit ovttain stákkuin ja vuokkain earret luossa- ja čuovžačáziid guoika- ja rávdjesajiin ja Lappi bargofápmo- ja ealáhusguovddáža jahkásaččat nannen ráfáidahttinčáziin. Meahciráđđehusa guovlluguovdasaš lobit addet vuoigatvuođa guolástit maiddái guoika- ja rávdnjesajiin. Eanodagas lustabivdoguovllut leat juhkkojuvvon Giehtaruohttasa ja Eanodaga guovlluide. Giehtaruohttasa meahcceguovlu gullá Giehtaruohttasa lustabivdoguvlui. Lustabivdoguovlluin sáhttá guolástit birra jagi. 26</p>
<p>Anára, Eanodaga ja Ohcejoga gielddain ássi ámmátbivdit, luondduealáhusbargit ja ruovttudárbobivdit ožžot nuvttá guolástanlobi stáhta čáhceguovlluide. Stáhtačáziid guolledoalloráđđádallangottit ovdanbuktet árvalusasteaset nuvttá lobi eavttuid, dahjege makkár bivdosiiguin ja man stuorra bivddusmeriin sáhttá nuvttá lobiin guolástit. Meahciráđđehus ii sáhte spiehkastit addojuvvon árvalusain almmá sierra siva haga. 3.2.5 Plána árvalusat 1) Eanodaga stáhtačáziid guoládaga luondduriggodatplánemis meroštallojuvvo, mo guhtege čáhceguovlu vuosttažettiin geavahuvvo (omd. ámmátbivdu, ruovttudárbobivdu, lustabivdu ja sierraákkat guolástanvuoigatvuođaid sisdoalli čázit). Dán juogu vuođul mearrašuvvet guolástannjuolggadusat, vejolaš ráfáidahttinguovllut ja eará dárbbašlaš dikšundoaibmabijut. Jos ná vuođđuduvvon guolástanlohpevieru lea dárbu boahtteáiggis rievdadit, de dat dahkkojuvvo guolástanlága mielde guolástanguovllu dikšun- ja geavahanplána oktavuođas dahje nu, ahte ráđđádallojuvvo báikkálaččat guolástanguovlluin ja guolledoalloráđđádallangottiin. Ulbmilin galgá leat seailluhit báikkálaš guolástusa kultuvrralaš ja ekonomalaš mearkkašumi. Mearrádusaid dagadettiin galgá smiehttat, mo áigojuvon nuppástusat heivejit oktii meahcceguovlolága ulbmiliin ja guovllu ássiid vuoigatvuođaiguin. 2) Guolástusa oktiiheiveheapmi ja das vástideapmi gullá čáhceguovllu oamasteaddjái, ja nuba buot guovllus dáhpáhuvvi guollegilvimiidda galgá leat Meahciráđđehusa lohpi.</p>
<p>Ágga: Guolástanláhka ja -ásahus. 3) Čuovžagilvimiid gánnáha joatkit dain jávrriin, main juo dáhpáhuvvan gilvimat leat lihkostuv-van ja maid sállaša, mii bivdojuvvo jahkásaččat, árvu ja mearri badjána viehka stuorisin. Gilvimiid gánnáha goittot joatkit dušše nu guhká go fidnejuvvo lunddolaš vuogi mielde lassáneaddji eallin- ja buvttadannávccalaš nálli. Eanodaga guolledoalloráđđádallangottis sohppojuvvo jahkásaččat čuovžagilvimiin. 4) Rávddu ja dápmoha sirdingilvimiid gánnáha joatkit erenoamážit daidda jávrriide, main dat leat jávkan ja maidda lea vejolaš fidnet lunddolaš vuogi mielde lassáneaddji náli. Ođđa guollešlájaid dahje -náliid ii gánnát gilvigoahtit guovllu čáziide. 5) Daidda meahcceguovllu čáziide, maidda eai leat dieđuid mielde gilvojuvvon guolit, eai gilvo-juvvo boahtteáiggisge veajehat. Dáid čáziid guollenáli gánnáha geahččalit dorvvastit guolástusa muddema bokte. Juoga čázi guollenáli máhcahan dihte sáhttá gilvit guliid vuosttažettiin guovllu siste dáhpáhuvvi sirdingilvimiiguin. 6) Meahcceguovllu čáziide galgá Eanodaga stáhtačáziid guoládaga luondduriggodatplána vuođul dahkkojuvvot dárkilet dikšun- ja geavahanplána, man vuođul sáhttá dárkileappot oaidnit dárbbašlaš doaibmabijuid guoládaga dikšun dihte. Dán oktavuođas guovllu guollenálit čielggaduvvojit dárkileappot. Áitatvuloš náliid guorahallan bargojoavku lea gávnnahan ahte erenoamážit guovllu dápmot- ja rávdonálit dovdojuvvojit váilevaččat. 7) Meahciráđđehus čuovvu guovllu guollenáliid ovdáneami.</p>
<p>Ákkat ovdalis namuhuvvon árvalusaide leat lágaid ja ásahusaid lassin guolledávddaid dusten, guollenáliid seailluheapmi genetihkalaččat buhtisin ja vierrošlájaid dagahan ekologalaš nuppástusaid dusten. 27 <em type="bold">3.3 Fuođđodikšun ja meahccebivdu </em>3.3.1 Duogášdieđut </p>
<p>Luonddugeavaheapmi váikkuha eahpenjuolgga fuođđonáliid valljivuođagaskavuođaide nu, ahte rievdada eallinbirrasiid. Giehtaruohttasis šaddogokčasa guorban vuosttažettiin bohccuid guohtuma dihte váikkuha fuođđuid biepmu kvalitehtii ja mearrái. Olmmoš rievdada doaimmaidisguin hui unnán meahcceguovllu luonddu, ovdamearkka dihte guovllus ii leat báljo ollege vuovdedoallu ja meahccebuollimiid dusten ii mearkkaš olus lageš- ja duottarmáilmmis.</p>
<p>Meahcástanláhka dorvvasta fuođđošlájaide ráfálaš lassánanáiggi ja gieldá máŋggaid beaktilis bivdovugiid, mat ledje ovdal anus. Ealga- ja guovžabivddu várás leat ásahuvvon earit čuovvun dihte náliid ovdáneami. Maiddái Meahciráđđehusa lohpebivdu lea ásahuvvon eriid mielde.</p>
<p>Meahcceguovloláhka váldá beali meahccebivdui dušše ulbmillaš dásis. Lága ulbmilat <span type="quote">”sámekultuvrra dorvvasteapmi”</span> ja <span type="quote">”luondduealáhusaid dorvvasteapmi”</span> sisdollet meahccebivddu. Báikkálaš bivdokultuvrra ja bivdovuoigatvuođaid gudnejahttin lea oassi guovllu meahcceguovloiešlágis. 3.3.2 Meahccebivdu ja fuođđodikšun Giehtaruohttasis</p>
<p>Giehtaruohttasa meahcceguovllus nu dábálaš rievssat lea dat fuođđošládja, man bivdet buot eanemus. Rievssaha bivdet eanas guovllu stuorimus johkalegiin. Rievssaha lassin jalges duoddaris gávdno giron, man maiddái lávejit bivdit. Eará fuođđošlájaid bivdet unnán juogo dan dihte ahte dat leat vánis guovllu luonddudilálašvuođaid dihte (omd. ealga, guovža, čuonjá, čukčá) dahje dasto danin ahte meahccebivddu boađus báhcá unnin dan sivas, go meahcceguovlu lea nu boaittobealde. Ovdamearkka dihte njoammil ja rieban leat dábálaččat, muhto daid bivdet viehka unnán.</p>
<p>Meahcceguovllu geainnuhisvuođa ja vuollegis buvttadeami dihte fuođđodikšumii ii leat olus dárbu. Danin Meahciráđđehus ii leat vuođđudan guvlui fuođđodárkongolmmačiegahasaid. Lagamus fuođđodárkongolmmačiegahas, man Meahciráđđehus láve logahit, lea Sarvvesoaivvis moatte kilomehtera duohken lulás meahcceguovllu lullirájis. Guovllus eai leat maiddái bivdoservviid doallan fuođđodárkongolmmačiegahasat.</p>
<p>Meahccebivdu gullá oassin báikkálaš eallinvuohkái ja kultuvrii. Rievssaha gárdun mearkkaša ainge ekonomalaččat Giehtaruohttasa meahcceguovllus. Eanodaga gieldda ássit ožžot nuvttá bivdit stáhtaeatnamiin iežaset gieldda siste. Sidjiide eai leat biddjojuvvon earit eanalottiid bivddu várás, muhto fuođđodikšunovttastus stivre bivddu ávžžuhusaiguin ja Lappi fuođđodikšunbire oanida dárbbu mielde bivdoáiggi. Meahccebivdit váikkuhit fuođđonáliide maiddái nu, ahte eai bivdde meahci, jos deivet heajos eanaloddejagit.</p>
<p>Giehtaruohttasa meahcceguovlu gulai 1988:s Giehtaruohttasa meahcástanlohpeguvlui. Olgobáikegoddelaččaid meahcástanslobiin oaččui 1998:s bivdit vuonccesbeatnagiin ja viežži beatnagiin guovllus, mii ollá Gilbbesjávrris Áillahas-, Suolo- ja Dierpmesjávrái ja dasa lassin Hirvásvuohppi guovllus Leahttáseanu ja riikkaráji gaskasaš guovllus Deatnomuotkki rájes gitta Guoleheapmái (govva 4). 293.3.3 Plána árvalusat 1) Meahciráđđehus čuovvu fuođđonáliid ovdáneami ja geahččala ovttasráđiid fuođđodikšunbiriin ja fuođđodikšunovttastusain dorvvastit daid. Meahciráđđehus vuođđuda meahcceguvlui fuođđonáliid árvvoštallan dihte ovtta fuođđodárkongolmmačiegahasa. Meahciráđđehus soahpá Eanodaga fuođđodikšunovttastusain, gosa dát fuođđodárkogolmmačiegahas biddjojuvvo. Dasa lassin fuođđodikšunovttastus sáhttá vuođđudit ja merket meahccái fuođđodárkogolmmačiegahasaid, go soahpá Meahciráđđehusain sierra, gosa dat galget.</p>
<p>Ágga: Fuođđonáliid ovdáneami čuovvun ja bistevaš geavaheami prinsihpa sihkkarastin. 2) Meahciráđđehus álgá dárbbašlaš doaimmaide meahcceguovllu gironnáli dorvvastan dihte.</p>
<p>Ágga: Luonddusuodjalus, giron lea Suomas hárvenaš šládja. 3) Olgobáikegoddelaččat eai oaččo bivdit rievssaha ja girona stuorraduottarguovllus guovva-njukčamánus.</p>
<p>Ágga: Boazodoalu dorvvasteapmi. 4) Ealganáliid dikšun dihte sáhttá bidjat njoallungeđggiid dihto sajiide, go soahpá áššis Meahci-ráđđehusain.</p>
<p>Ágga: Ovttasbargu fuođđodikšunovttastusain bistevaš geavaheami prinsihpa sihkkarastin dihte. 5) Meahcástanlága mielde gieldalaččain lea vuoigatvuohta bivdit nuvttá meahci meahcce-guovlluin. Gieldalaččaid meahccejohtaluslohpi dálvviáigge dahká vejolažžan mohtorgielkká geavaheami rievssaha gárddodettiin. Mohtorgielkká ja njealjejuvllaga sáhttá geavahit ealggagorudiid fievrrideapmái eret meahcis dálá vuogi mielde.</p>
<p>Ágga: Meahcástanláhka ja meahcceguovloláhka. 6) Olgobáikegoddelaččaide Meahciráđđehus vuovdá ráddjejuvvon meari meahcástanlobiid eriid mielde. Lobiid mearis jahkásaččat mearridettiin čuvvojuvvo bistevaš geavaheami prinsihppa. Meahcástanlohpeordnemiid ja beanaguovlluid birra Meahciráđđehus ráđđádallá jahkásaččat fuođđodikšunovttastusain ja bálgosiin. Ráđđádallamiid vuođul Meahciráđđehus meroštallá ee. beatnaga geavaheapmái guoskevaš eavttuid. Olgobáikegoddelaččaid beanaguovlluid ii dábálaččat galgga vuođđudit meahcceguvlui.</p>
<p>Ágga: Meahcástanláhka ja meahcceguovloláhka ja boazodoalu vejolašvuođaid dorvvasteapmi. 7) Ovttas Giehtaruohttasa bálgosiin, Eanodaga fuođđodikšunbiriin ja turistafitnodatolbmuiguin</p>
<p>Meahciráđđehus ovddida olgobáikegoddelaččaid meahccebivddu nu, ahte dat lea bistevaš vuođu alde ja dán oktavuođas geahččalit atnit ávkin báikkálaš oahpistan- ja fuolahusbálvalusaid.</p>
<p>Ágga: Báikkálašekonomiija ja -barggolašvuođa ovddideapmi nu, ahte adnojuvvo vuođđun láhka ja ásahus Meahciráđđehusa birra. Meahcceguovloláhka: Meahcceguovloiešlági seailluheapmi, guovllu máŋggaanu vejolašvuođaid ovddideapmi ja sámekultuvrra ja luondduealáhusaid dorvvasteapmi. 303.3.4 Plána ávžžuhusat</p>
<p>Meahciráđđehus atná riebanbivddu fuođđodikšun- ja luonddugáhttenákkaid dihte dehálažžan. Váldovástu riebanbivddu ordnemis duottar- ja njállaguovlluid olggobealde lea fuođđodikšunbiriin ja fuođđodikšunovttastusas. <em type="bold">3.4 Čoaggin </em>3.4.1 Duogášdieđut </p>
<p>Čoaggin lea Suomas juohkeolbmo vuoigatvuohta. Láhka luonddudili buktagiid čoaggima ráddjemis dihto dáhpáhusain (325/1955) addá Eana- ja meahccedoalloministeriijai vejolašvuođa ráddjet čoaggima. Lága mielde <span type="quote">”dakkár guovlluin Sámi leanas, main meahccemurjjiid dahje eará sullasaš luonddubuktagiid čoaggin stáhtaeatnamis mearkkaša mealgat ekonomalaččat báikkálaš olbmuid áigáiboađu dáfus, sáhttá eana- ja meahccedoalloministeriija, go daddjojuvvon olbmuid ovdamunni dan gáibida, mearrádusainis gieldit earáin namuhuvvon čoaggima”</span>. 3.4.2 oaggin Giehtaruohttasis</p>
<p type="listitem">Giehtaruohttasa  meahcceguovllu  murjjiin  luomi  lea  dáid  jagiid  mearkkašan  ollu  ekonomalaččat  lassedienasin meahcceguovllu lahkosiid giliid ássiide ja Gárasavvona, Gulddama ja Guhttása giliid ássiide. 1997:s álgán luomehatti hálbun ja márkanastinváttisvuođat leat goittot geahpedan dan  ekonomalaš  mearkkašumi.  Eará  murjjiid  ja  guobbariid  eai  čoakke  meahcceguovllus  gávppálaš  ulbmiliidda. Guovllu geainnuhisvuođas ja guhkes gaskkain fuolakeahttá meahccefievrruid ja girdiid  geavaheapmi  lea  dahkan  vejolažžan  luopmána  čoaggima  ekonomalaš  ulbmilii.  Dán  plánas  maŋŋelis  (lohku  4.5)  ovdanbukton  geasiáigásaš  meahcce-  ja  áibmojohtalusa  lohpevuohki  dahká  vejolažžan  dan,  ahte  meahcceguovllu  luomešattu  sáhttá  atnit  ávkin  boahtteáiggisge.  Olgobáikegoddelaččaide eai dábálaččat addojuvvo geasiáigásaš meahccejohtaluslobit. 3.4.3  Plána árvalusat ja ávžžuhusat</p>
<p type="listitem">Meahciráđđehus ii daga dán plánas árvalusaid iige ávžžuhusaid čoaggima stivremis. 3.5  Muoradaga geavaheapmi</p>
<p type="listitem">Giehtaruohttasa  meahcceguovlu  gullá  subarktalaš  soahkeavádahkii  ja  muorahis  tundrai.  Danin  áidna  vejolaš  muorrageavahanhápmi  guovllus  lea  boaldinmuorračuohppamat.  Meahciráđđehus  váldá  guovllus  soagi  lulimus  stobuid  boaldámušfuolahussii  govvii  5  merkejuvvon  guovlluin.  Seammaláhkai  boazodoalu  ja  luondduealáhusaid  doarjjabáikkiide  meahcceguovllu  vuolimus  ja  lulimus guovlluide váldojuvvo meahcceguovllus boaldinmuorra muhtun muddui. 323.5.1  Plána árvalus</p>
<p type="listitem">Báikkálaš olbmuid boaldinmuorračuohppamat sáhttet joatkašuvvat dálá vuogi mielde: Boazo-doallit eai dárbbaš boaldin- ja lávvomuorraváldinlobi, go johtet boazobargguid áigge guovllus.  Meahciráđđehus  čujuha  boaldinmuorrabáikkiid  nu,  ahte  dat  eai  liiggás  čuoze  lagešvuvddiide. Maiddái Meahciráđđehus váldá boaldinmuora dáin guovlluin meahcceguovllu lulimus stobuid várás. Boaldinmuorraváldin gildojuvvo dábálaččat lageža vuovderáji davá- dahje  bajábealde  dahjege  550 m  badjelmanni  guovllus.  Megonjávrri  ja  Boazojávrri  vákkiin  ja  daid  davábealde  sogiid  njeaidin  eará  go  báikkálaš  olbmuid  rievssatgárddiid  ja  boazodoalu  dárbbuid várás lea gildojuvvon. (govva 5)</p>
<p>Ágga: Lageža lunddolaš ođasmuvvama dorvvasteapmi ja vuovderáji seailluheapmi. Vuovdeláhka. Boazodoalloláhka. <em type="bold">3.6 Ruvkedoaibma </em>3.6.1 Duogášdieđut </p>
<p><em type="italic">Ruvkedoaimma stivrejeaddji njuolggadusat </em></p>
<p>Málmmaid ja eará ruvkeminerálaid ohcama ja ávkinatnima lea stivremin ruvkeláhka (503/1965) ja -ásahus. Eará njuolggadusat, mat leat guovddážis ruvkedoaimmas, leat goittot čáhceláhka, láhka birasváikkuhusaid árvvoštallamis, meahcceguovlluin meahcceguovloláhka ja sámeguovllus dasa lassin láhka sámedikkis (974/1995) ja ON:a olmmošvuoigatvuođasoahpamuša 27. artihkal.</p>
<p>Meahcceguovlolága 6 §:s mearriduvvo ahte <span type="quote">”ruvkelága (503/1965) mieldásaš ruvkebire ii oaččo mearridit meahcceguvlui, jos stáhtaráđđi ii leat addán dasa lobi”</span>. Lága dárkilet ákkastallamiin lea daddjojuvvon dasa lassin:</p>
<p>Evttohuvvon lága 4 §:ii gullevaš guovllu luohpadangielddu ulbmilin lea eastit doaimmaid, mat čuhcet meahcceguovlluid seailluheapmái. Dát njuolggadus ii goittot guoskka ruvkke vuođđudeapmái. Ruvke vuođđuduvvo nugo ruvkelágas daddjojuvvo, iige ruvkke vuođđudeami eaktun leat ahte evttohuvvon lága 4 §:s oaivvilduvvon geavahanvuoigatvuohta galgá luohpaduvvot. Ruvkedoaimma álggaheapmi rievdada álo guovllu meahcceguovloiešlági. Danin evttohuvvo ahte meahcceguovlluin ii oččoše álggahit ruvkedoaimma almmá stáhtaráđi lobi haga. Paragráfa mielde Gávpe- ja industriijaministeriija ii oččoše mearridit ruvkelága 4 logus oaivvilduvvon ruvkebire meahcceguvlui, jos dasa ii leat stáhtaráđi lohpi.</p>
<p>Ruvkelága mieldásaš rogganváldimiid gal sáhttá dahkat meahcceguovllus. Ná ruvkelága 12 §:a njuolggadusaid mieldásaš golleroggan lea meahcceguovllus vejolaš ovddeš vuogi mielde, dasgo eanavuođus leahkki golli roggamii ja doidimii lea doarvái váldinvuoigatvuohta. Seammaláhkai málmmaid, diamánttaid ja eará ruvkeminerálaid ožžot ohcat Suoma ja EU:a buot riikkavuložat ja fitnodatsearvvit. Golleroggama heajos bealit dustejuvvojit dáhkádusmávssuiguin ja mášenroggamis dasa lassin čáhceláhkamearrádusain ja biraslohpemeannudanlágas (735/1991) daddjojuvvon vugiiguin. 33</p>
<p>Láhka sámedikkis (974/1995, 9 §) geatnegahttá eiseválddiid ráđđádallat maiddái ” – – ruvkeminerálaid váldimis ja ruvkebire vuođđudeami oaivvildeaddji lohpeohcamušain”. Alimus Hálddahusrievtti mearrádusa 31.3.1999 (vurkestat 693) mielde rogganváldinohcamušaid gieđahaladettin galgá čielggadit ja guorahallat, leago boazodoalu dorvvastan dihte dárbu hilgut rogganváldinohcamušaid dahje rogganváldingirjjiide boahtti mearrádusaiguin ovdamearkka dihte ráddjet váldimii vuođđuduvvi doaibmabijuid dihto áiggiid ja báikkiin, nugo bálgosat leat Gávpe- ja industriijaministeriijai cealkámušaideasetguin árvalan. Áššis galgá dasa lassin váldit vuhtii, main boazodoalu dáfus dehálaš guovlluin rogganváldimat leat eará mearrádusaid vuođul fámus ja man viiddis ja boazodoalu dáfus rašis dahje dehálaš guovlluide dálá rogganváldinohcamušat gusket. Seammaláhkai galgá váldit vuhtii boazodoalu heađušteaddji eará geavahanhámiid guoskevaš guovlluin.</p>
<p>Ná stáhtaráđđi galgá ruvkebirelobi guorahaladettiinis ráđđádallat Sámedikkiin. Sullasaš mearrádus lea ON:a riikkavulošvuoigatvuođaide ja politihkalaš vuoigatvuođaide guoskevaš riikkaidgaskasaš oktasašsoahpamuša 27. artihkal. Artihkkala mielde čearddalaš, oskui guoskevaš dahje gielalaš vehádagaide gullevaš olbmuin ii oaččo biehttalit vuoigatvuođa ovttas iežaset joavkku eará lahtuiguin návddašit iežaset kultuvrras. Alimus hálddahusriekti lea dán artihkkala vuođul máhcahan muhtun stuorra ruvkefitnodatservviid rogganváldimiid Gávpe- ja industriijaministeriijai ođđasit guorahallanláhkai dan maŋŋá, go Giehtaruohttasa ja Sállevári bálgosat ledje váidán rogganváldimiin. Alimus hálddahusrievtti mielas <span type="quote">”artihkkala oaivvildan kulturdoaba gokčá maiddái boazodoalu, mii lea mávssolaš oassi sámekultuvrras”</span>. Daddjojuvvon soahpamuš lea biddjojuvvon Suomas fápmui lága (107/1976) ja ásahusa (108/1976) bokte. Alimus hálddahusrievtti mielde ministeriija livččii galgan ovdal mearrádusaid dahkama čielggadit, mo rogganváldimat boađášedje váikkuhit sámiid boazodollui.</p>
<p><em type="italic">Meahciráđđehus ja ruvkeláhka </em></p>
<p>Ruvkelága čuovvuma lea bearráigeahččamin Gávpe- ja industriijaministeriija. Meahciráđđehus dikšu geavadis máŋggaid bearráigeahččandoaimmaid gávpe- ja industriijaministeriija rávvagiid mielde. Dasa lassin ruvkeláhka addá eanahálddašeaddjái dihto vuoigatvuođaid, maid Meahciráđđehus geavaha.</p>
<p type="listitem">Geavadis Meahciráđđehusa bargguide gullet rogganváldimiid ektui:</p>
<p type="listitem">dáhkádusaid mearrideapmi (vai rogganváldinguovllut šaddet ovddeštuvvot, go rogganvál-dináigi lea vássán lohppii), roggama bearráigeahččan</p>
<p type="listitem">gaskaboddosaš huksema stivren ja bearráigeahččan</p>
<p type="listitem">rogganváldimiid johtin- ja fuolahusoktavuođat – lobit, rávvagat, bearráigeahččan</p>
<p type="listitem">boaldinmuora vuovdin.</p>
<p>Meahciráđđehus oažžu eanahálddašeaddjin rogganváldinbuhtadusa. Dan sturrodat lei 1997:s 60 mk [10,10 €] / ha. Rogganváldinbuhtadus ii leat gokčan daid goluid, mat leat boahtán Meahciráđđehussii bagadallamis ja bearráigeahččamis. 343.6.2 Ruvkedoaibma Giehtaruohttasis</p>
<p>Giehtaruohttasa meahcceguovllus ii leat báljo leamaš ruvkedoaibma. Ohccojuvvon goittot leat dađistaga rokkanasat. Eatnasat dálá rogganváldimiin leat dan golmmačiegahasa hápmásaš guovllus, mii báhcá meahcceguovllu ja Leahttáseanu-Jiehtájoga jekkiidsuodjalanguovllu gaskii. Áidna gustojeaddji rogganváldin, mii lea muhtumassii Giehtaruohttasa meahcceguovllu siste, lea oassi dán stuorit ollisvuođas. Dán rogganváldimis sullii 40 hektára leat meahcceguovllu siste, Vuoskkotjoga siste. Rogganváldin gullá Outokumpu Mining Oy:ai, mii ohcá guovllus vuosttažettiin nihkkela. Rogganváldin lea fámus 10.10.2001 rádjai. Dasa lassin meahcceguovllu oarjjabealde, Bearajávrri ja meahcceguovllu gaskkas lea sullii 17 hektára viidosaš rogganváldin, mii lea priváhtaolbmo namas. Meahcceguovllus leat vel 1990-logus leamaš guokte golledoidinulbmiliidda vuođđuduvvon, 10 ha:a viidosaš ruvkeváldima. Nubbi dain lei Riimmajávrri davábealde ja nubbi Bihčosjávrri davágeahčen. 3.6.3 Eanodaga oarjedavágeaže málbmavejolašvuođat (Vesa Perttunen, Geologiija dutkanguovddáš) Eanodaga oarjedavágeahčen málmmaid leat ohcan moanaid gerddiid. Málbmadutkamiid vuođđun lea leamaš málbmás bávttiid ja bođubávttiid dahje geofysikálalaš anomaliaid dárkkisteapmi. Dássážii eai leat deaivan ekonomalaččat gánnáhahtti málbmagávdnosa, muhto máŋga dutkama leat vel dál gaskan. Giehtaruohttasa guovllu báktevuođđu lea govvejuvvon ođđa báktevuođđokárttas (1:1 000 000; Korsman jed. 1997) ja oassi maiddái Giehtaruohttasa meahcceguovllu kárttas (govva 6).</p>
<p>Granihttagneaissain eai leat áican mearkkašahtti mearkkaid virolaš málmmain. Muhtun diabása- ja albitihtasuonain, mat leat gneaissaid siste, lea vuhttostan veaiki. Dáid guhtaliid leat dáin guovlluin ohcan ođđa ávnnasin diamánttaid sisdoalli kimberlihtabohcciid, mat sáhttet leat dánsullasaš báktevuođus. Dássážii eai leat vuohttán diamánttaide guoskevaš geađgešlájaid, guhkkin eret diamánttaid.</p>
<p>Málbmadutkamat leat dáhpáhuvvan dáid maŋimuš áiggiid eanas Sarvvesjoga–Gálggoaivvi– Ruossačearu–Čohkkoaivvi–Gámajoga guovllus. Dán guovllus gávdnojit nihkkel- ja veaikemálmmaid isitgeađgin heivvolaš ultraalkála–alkála čiekŋalisgeađgešlájat. Guovllus leat moanat rogganváldimat ja oalle vuogas nihkkelčuozáhagat leat juo lokaliserejuvvon, muhto láhkaásahančuolmmaid dihte málbmadutkamat leat bisánan. Dán avádagas sáhtášii vel gávdnot málbma.</p>
<p>Meahcceguovllu lulábeale Järämä Buolláma guovllu granihtain lea vuhttostan molybdena, muhto ekonomalaččat gánnáhahtti málbmagávnnus ii leat báljo vuordimis.</p>
<p type="listitem">Kaledonidiide  gullevaš  ráktogeđggiin  lea  vuhttostan  siŋka-ladjomineralisašuvdna  Govddosgáissi  nuortadavábealevielttis. Sullii ovttaahkásaš minerálasajiin lullelis Ruota ja Norgga bealde vuhttojit mearkkat siŋkkas ja lajus, vaikko vel áidna gávdnoštupmi, mii lea dássážii adnojuvvon ávkin,  lea  Laiso  (Laisvall)  Ruoŧa  bealde.  Ekonomalaččat  gánnáhahtti  málmma  gávdnon  Suoma  beale  kaledonidiaguovllus  lea  unnán  jáhkehahtti  ja  ruvkke  plánen  dán  duottarguvlui  lea  eahperealisttalaš. 353.6.4  Plána árvalusat ja ávžžuhusat</p>
<p type="listitem">Dábálaččat  meahcceguovlluide  ii  galggaše  vuođđudit  ruvkkiid.  Meahcceguovlolága  mielde meahcceguvlui  ii  oaččo  mearridit  ruvkebire  almmá  stáhtaráđi  lobi  haga.  Go  láhka  bajida  mearrádusdahkanvuoigatvuođa  ná  alla  dássái,  de  ii  Meahciráđđehus  daga  dán  plánas  árvalusaid iige ávžžuhusaid.</p>
<p><em type="bold">Govva 6. </em>Giehtaruohttasa meahcceguovllu báktevuođđu. granihtta kaledoniiddat šlienjálihpázas ja -gneaisa kvarcihtta granihttagneaisa amfibolihtta ja čoarvešealgugneaisa 36 <em type="bold">3.7 Eanaávdnasiid váldin </em>3.7.1 Duogášdieđut </p>
<p type="listitem">Eanaávdnasiid váldima lea muddemin eanaávnnasláhka (555/1981). Lága oaivvildan eanaávdnasiidda  lohkkojit  geađggit,  čievra,  sáttu,  láirá  ja  muolda.  Meahcceguovlolágas  eai  leat  makkárge  njuolggadusat  eanaávdnasiid  váldimis.  Giehtaruohttasa  meahcceguovllus  ii  leat  leamaš  eanaávdnasiid váldindoaibma. 3.7.2  Plána árvalusat</p>
<p type="listitem">Meahciráđđehus sáhttá dárbbu mielde váldit iežas atnui dahje vuovdit eanaávdnasiid unnánaš meahcceguovllu siste dáhpáhuvvi smávva huksema dárbbuide. Eanaávdnasiid galgá váldit nu  lahka geavahanbáikki go vejolaš Meahciráđđehusa čujuheami mielde. Doaibma ii oaččo dagahit  vahága  boazodollui  ja  eará  luondduealáhusaide  iige  áitatvuloš  šaddo-  ja  eallišlájaide.  Guovllu  meahcceguovloiešláhki  ii  maiddái  oaččo  gillát  doaimma  dihte.  Eanaváldinsajiid  galgá fas máhcahit ovddeš dillái.</p>
<p>Ákkat: 1) Meahcceguovllu dárkilet ákkastallamat, main namuhuvvo ahte meahcceguovlolága bokte <span type="quote">”ii leat ulbmil heajosmahttit dálá návddašanvuoigatvuođaid”</span>. 2) Meahcceguovlolága ulbmilin lea dorvvastit luondduealáhusaid ja ovddidit máŋggabealat gea-vaheami ja dan vejolašvuođaid. 3) Eanaávdnasiid fievrrideapmi meahcceguovllu olggobealde golahivččii mealgat eanet luonddu-riggodagaid, energiija ja ruđa go daid váldin dasttán huksenbáikki lahkosiin. <em type="bold">3.8 Luondduturisma ja lustageavaheapmi </em>3.8.1 Lustageavaheapmi ja meahcceguovloláhka </p>
<p>Meahcceguovlolágas eai namuhuvvo sánit <em type="italic">luondduturisma </em>dahje <em type="italic">lustageavaheapmi </em>. Meahcceguovlolága ákkastallamiin čielgá goittot ahte okta lága guovddáš ulbmil lea ovddidit lustageavaheami ja bistevaš luondduturismma. Lága oppalašákkastallamiin čuožžu: <span type="quote">”Lappi luonddu fállan vánddardan- ja lustageavahanvejolašvuođaid dorvvastan ja ovddidan dihte ja daid turismageasuhusa seailluhan dihte galget leat meahcceguovllut.” Dát čuokkis čujuha meahcceguovlolága 1 paragráfii, mas gávnnahuvvo ahte ”meahcceguovllut vuođđuduvvojit – – luonddu máŋggabealat geavaheami ja dan vejolašvuođaid ovddidan dihte”</span>. Seamma ášši ovdanbuktojuvvo maiddái dárkilet ákkastallamiin: ”Meahcceguovlluid vuođđudeami bokte geahččalit maiddái ovddidit luonddu máŋggabealat geavaheami ja dan vejolašvuođaid dego ovdamearkka dihte vánddardan- ja lustageavahanvejolašvuođaid ja vuvddiid máŋggabealat geavaheami.” </p>
<p>Lustageavahanvejolašvuođaid ovddideapmi gullá Meahciráđđehusa bargguide, dasgo meahcceguovloláhka gieldá stáhtaeatnama luohpadeami dahje geavahanvuoigatvuođaid láigoheami priváhtaolbmuide eará go boazodoalu, guolástusa, meahccebivddu dahje čoaggima dárbbuide. 37</p>
<p>Meahcceguovloláhka geatnegahttá ovddidit lustageavahanvejolašvuođaid ja nuppe dáfus gáibida ahte meahcceguovloiešláhki galgá seailluhuvvot ja sámekultuvra ja luondduealáhusat dorvvastuvvot. Danin muhtumassii ruossalassii manni ulbmilat galget oktiiheivehuvvot.</p>
<p>Meahciráđđehus stivre lustageavaheami iežas huksen bálvalanrusttegiiguin ja lobivuloš doaimma hárrái maiddái lohpemieđihanákkaiguin. Mohtorfievrruiguin johtin, guolástus ja meahccebivdu ja fitnodatekonomalaš, muđui go iežas fámuiguin dáhpáhuvvi turisma lea earret dihto spiehkastagaid lobivuloš doaibma. Geasi- ja dálvviáigásaš meahccejohtalusa lohpeeavttut leat govviduvvon dán dikšun- ja geavahanplána logus 4 Johtalus ja johtaleapmi. 3.8.2 Doahpagat</p>
<p><em type="italic">Luondduturismmain </em>oaivvildit dás earáid go Eanodaga gieldalaččaid johtaleami guovllus. Dákkár turisma vuođđuduvvá luonddu geasuhussii ja luonddu fállan nana vásáhusaide. <em type="italic">Luonddu lustageavaheapmi </em>lea doaban vehá viidáset go luondduturisma. Earru lea dakko ahte lustageavaheapmi gullá maiddái báikkálaš olbmuid astoáiggeatnui, go fas luondduturisma čujuha olggobealde boahtti olbmuide, geat mátkkoštit guvlui. Luonddu lustageavaheami sáhttá ná juohkit (báikkálaš olbmuid) <em type="italic">lagaslustageavaheapmái </em>ja (olgobáikegoddelaččaid) <em type="italic">gáidduslustageavaheapmái </em>dahjege luondduturismii. </p>
<p><em type="italic">Lustajohtin luonddus </em>sáhttá Suomas dáhpáhuvvat juogo <em type="italic">iežas fámuiguin – </em>geassinbeatnagiiguin, bohccuiguin dahje heasttain, <em type="italic">mohtorfievrruiguin </em>– dego njealjejuvllagiin, meahccebiillain, mohtorsihkkeliin, mohtorgielkkáin, mohtorfatnasiin, čáhcejettiin – dahje ovttastahttimiin dáid fievrruid. Meahccái ja doppe fas ruovttoluotta geaidnogurrii, maiddái Giehtaruohttasa meahcceguovllus, sáhttá sirdásit earret meahccefievrruiguin maiddái mohtorfatnasiin, áibmoskiippain dahjege girdiin, helikopteriin dahje áibmogovddohatskiippain. Iežas fámuiguin sáhttá johtit fuolahuvvon <em type="italic">vuogi mielde </em>. Dalle joavkkut biergasat ja niesttit fievrriduvvojit meahcis etáhppa- ja idjadanbáikkiide ovdamearkka dihte mohtorgielkkáiguin, goas lustajohttit eai dárbbaš ieža guoddit biergasiiddiset ja sáhttet johtit geahppaseappot ja guhkit beaivemátkkiid. Árbevirolaš juohkeolbmovuoigatvuođaide vuođđuduvvi johtin dáhpáhuvvá goittot iežas fámuiguin <em type="italic">ii-fuolahuvvon vuogi mielde </em>, goas jearaldat lea dábálaččat ng. <em type="italic">árbevirolaš meahccevánddardeamis </em>. Meahcis sáhttá johtit juogo <em type="italic">iehčanassii </em>joavkkus dahje okto dahje <em type="italic">stivrejuvvon vuogi mielde </em>joavkkus. </p>
<p>Stivrejuvvon johtin ja virkkosmuvvan luonddus sáhttá leat juogo <em type="italic">fitnodatekonomalaš </em>dahje <em type="italic">iifitnodatekonomalaš </em>doaibma. Čavges ráji lea viehka váttis geassit fitnodatekonomalaš ja iifitnodatekonomalaš virkkosmuvvandoaimma gaskii. Iešalddes jearaldagas lea fitnodatdoaibma, jos stivrejuvvon luonddumátkkit márkanastojit stuorra olmmošmeriide dahje dat vuvdojuvvojit earáide go ovttastusa iežas lahtuide. <em type="italic">Gárvvesmátkkiide </em>lohkkojuvvojit buot almmolaččat vuvdojuvvon mátkkit, mat sisdollet unnimustá fievrrideami ja idjadeami, idjadeami ja prográmmabálvalusa dahje prográmmabálvalusa ja fievrrideami. Fitnodatekonomalaš luondduturismmas leage jearaldat dábálaččat aiddo gárvvesmátkelága vuollásaš doaimmas. Eurohpálaš gárvvesmátkeláhkamearrádusat leat dahkkojuvvon eanas golaheaddji dorvun. </p>
<p><em type="italic">Prográmmabálvalusfitnodatolbmuiguin </em>oaivvildit turistafitnodatolbmuid ja -organisašuvnnaid, mat vuvdet stivrejuvvon mátkkiid ja <em type="italic">lagasfievrridemiid </em>dahjege fievrridemiid guovllu siste. <em type="italic">Prográmmabálvalusaid – </em>omd. fievrrideami, prográmmalaš doaimmaid ja smávva idjadanfálaldagaid meahcceguovllus (luondduealáhusdoarjjabáikkiide dorjemiin) – sáhttet fállat prográmmabálvalusfitnodagaid lassin maiddái luondduealáhusbargit, geaidda ná háhkkojuvvon turismasisaboađut leat oassi sin ealáhusollisvuođas, muhto ii goittot váldoealáhus. </p>
<p>Vánddardeapmái ja luondduturismii guoskevaš <em type="italic">idjadandoaimma </em>meahcceguovlluin sáhttá jođihit dušše Meahciráđđehus, dasgo meahcceguovlolága mielde geavahanvuoigatvuođaid oažžu luohpadit dušše boazodoalu ja eará luondduealáhusaid doarjjabáikkiid várás ja eiseváldeatnui. Geavahanvuoigatvuođaid luohpadeapmi – ovdamearkka dihte giddodagaid láigoheapmi dahje vuovdin turismadoarjjabáikkiid vuođđudeami várás dahje gámppá guhkitáiggi láigoheapmi juoga priváhtaoassebeallái – gáibida goittotge stáhtaráđi spiehkastatlobi. </p>
<p>Plánas <em type="italic">geasiáiggiin </em>ja <em type="italic">gesiin </em>oaivvildit <em type="italic">bievlaáiggi </em>(4 mb), mii Giehtaruohttasis deaivá dábálaččat áigodahkii 15.6.–14.10. ja <em type="italic">dálvviáiggiin </em>ja <em type="italic">dálvviin muohtaáiggi </em>(8 mb), mii Giehtaruohttasis dábálaččat deaivá áigodahkii 15.10.–14.6. (Čuoigansiivvut nohket dávjá juo miesse–geassemánu molsašuvvama áiggiid, muhto siivvuhisvuohta hehtte johtimis meahcis viidáseappot ovdal geassemánu gaskkamuttu). 3.8.3 Lustageavaheami rusttegat, johtolagat ja daid fuolaheapmi </p>
<p><em type="italic">Stobut </em></p>
<p>Meahcceguovllus leat 18 ávdinstobu ja njeallje várrenstobu, maid Meahciráđđehus fuolaha. Dasa lassin vuollel 3 km siste guovllu rájis leat Suolojávrri ávdin- ja várrenstohpu ja Áillahasjávrri, Gálggoaivvi ja Binnjesguoikka ávdinstobut. Dáin eatnasat leat buorre ortnegis ja vuohkkasat. Spiehkastahkan leat Gaskkasjoga, Guonjarjoga, Háldi, Riimmajávrri ja Loassojávrri ávdinstobut. Dáin njeallje vuosttamusa leat heajos ortnegis. Riimmajávrri ávdinstobu (ng. Urttaš-hotealla), man Urho Viik lea huksen, boaldinmuorra- ja bázahusfuolahus ii leat goittot gullan Meahciráđđehussii. Loassojávrri njealjeolbmo ávdinstohpu lea Gilbbesjávrri–Ivgubađa geainnu alde vuolgi Didnojoga vánddardangeinnodaga bivnnutvuođa ektui beare unni. Seammaláhkai Guonjarjoga boares guđaolbmo ávdinstohpu Kalohttegeinnodaga dehálaš etáhppan lea idjadankapasitehta 39dáfus áibbas beare unni. Dálá stohpu lea maiddái hui váttis muohtadilálašvuođaid dáfus boastto sajis. Meahciráđđehus leage 2000:s ceggen boares stobu sadjái ođđa 10+10 -olbmo ávdinvárrenstobu (govva 7).</p>
<p>Ávdinstobut gávdnojit miehtá meahcceguovllu, muhto Giehtaruohttasa buot várrenstobut leat stuorraduottarguovllus, vánddardeami guovddášguovllus. 2000:s idjadeapmi guovllu várrenstobus mávssii 60 márkki [10,10 €] /seaŋgasadji/jándor. Várrema lea sáhttán dahkat 15.3.–15.9. gaskasaš áigái guhkimustá guovtti maŋŋálas jándorii stobu nammii. Jaskes turistaáigge, dahjege golggotmánu 1. ja njukčamánu 14. beaivvi gaskkas, stobu lea sáhttán várret ollásit iežas atnui, goittotge guhkimustá ovtta vahkkui hávil. Jogašjávrri várrenstohpu lea doaibman 2000:s láigobartan.</p>
<p><em type="bold">Govva 7. </em>Lustageavaheami rusttegat Giehtaruohttasa meahcceguovllus ja lahkosiin. Dilli 2000:s. Liisa Kajala &amp; </p>
<p xml:lang="fin">Teppo Loikkanen 2000. © Metsähallitus 2001, © Maanmittauslaitos 1/MYY/01.</p>
<p>Giehtaruohttasa meahcceguovllu rádji</p>
<p xml:lang="smn">Somášjávri</p>
<p xml:lang="smn">Ávžžášjávri Raittijärvi</p>
<p xml:lang="fin">Muonnjagorži Munnikurkkio</p>
<p>Uηggavárri Unkkavaara</p>
<p xml:lang="olo">Bihčosjávri Pihtsusjärvi</p>
<p xml:lang="olo">Virdničielgi</p>
<p>Čaibma</p>
<p xml:lang="olo">Vutnesčearru Vuontiskero</p>
<p>Roabičoalbmi Ropinsalmi 33 rádjerasttildanbáiki šaldi fuolahusdurgen mohtorgielkávuojáhat njealjejuvllatvuojáhat</p>
<p>Geaidnolágádusa bálggis Kalohttageinnodat</p>
<p>MR:a stobut</p>
<p>Giehtaruohttasa meahcceguovllu rádji 40</p>
<p>Meahciráđđehusas lea iežas anus Doskaládjaga fuolahus- ja gozihanstohpu ja geavahanvuoigatvuohta iežas láigohan bolesdoaimma doarjjabáikái Vuopmegašjávrris ja Sonera ja Tuollolágádusa fuolahusstobuide Megonjávrris. Meahciráđđehusa fitnodatekonomalaš ovttadagas Villi Pohjolas lea prográmmabálvalusaid doarjjabáikin ng. Kekkosa gámpá Boazojávrri nuorttageahčen ja Hirvásvuohppi meahccegámpá Leahttáseanu siste meahcceguovllu nuortalulágeahčen. Dat leat vuosttažettiin Meahciráđđehusa Villi Pohjola lágidan stivrejuvvon prográmmabálvalusaid doarjjabáikkit, muhto daid sáhttá muhtun áigái láigohit maiddái eará prográmmabálvalusfitnodagaide. Kekkosa gámpá oktan sávnniin sirdásii Kemijoki Oy:s Meahciráđđehussii 1997:s ja dan oktavuhtii huksejuvvui fuolahusvisti 1998:s. Museovirastoin lea sohppojuvvon ahte Kekkosa gámpá galgá seailluhuvvot museavistin. Dasa lassin Meahciráđđehusa hálddus lea Muonnjagoržži 1991:s heaittihuvvon rádjegozáhusstašuvdna, man gáddesávdni lea leamaš vánddardeddjiid anus. Giehtaruohttasa meahcceguovllus eai leat várrengámmet.</p>
<p><em type="italic">Bálgát, johtolagat ja eará rusttegat </em></p>
<p>Giehtaruohttasa meahcceguovllus lea okta geasiáigásaš merkejuvvon vánddardanjohtolat, Kalohttageinnodat, man ollesguhkkodat lea 800 km. Meahcceguovllu siste dát johtolat manná sullii 40 km mátkki Somašjávrris Bihčosjávrri, Megonjávrri, Guonjarjávrri ja Suolojávrri bokte Gilbbesjávrái. Kalohttageinnodagas earrána Bihčosjávrri nuortadavágeahčen merkejuvvon 8 kilomehtera guhkkosaš čuggestatjohtolat Háldái ja sullii 25 kilomehtera guhkkosaš (Suoma bealde merkekeahttá, Norgga bealde funet merkejuvvon) bálggis Loassojávrri bokte Didnojohkii, Norgii Ivgubađa geainnu gurrii. (govva 7)</p>
<p>Guovlu lea 50 km Heahtá–Gilbbesjávrri mohtorgielkávuojáhagas, man ollesguhkkodat lea 180 km. Nubbi merkejuvvon mohtorgielkávuojáhat, 40 km, manná Sáreguoikkas Ávžžášjávrái ja ruossalastá Heahttá–Gilbbesjávrri vuojáhaga Buoiddesoaivvi nuortadavábealde (govva 7). Jogašjávrris álgi Boazoeanu–Leahttáseanu 110 kilomehtera guhkkosaš fanastallanjohtolat manná meahcceguovllu siste vuosttaš 60 km, Leahttáseanu–Jiehtájoga jekkiidsuodjalanguovllus čuovvovaš 30 km ja maŋimuš 20 km priváhtaeatnamid čađa nu, ahte jekkiidsuodjalanguovlu lea daid birra. Johtolaga geahči lea Márkanis, gos Leahttáseatnu ovttastuvvá Rádjeetnui ja Muoniojohka álgá.</p>
<p>Meahcceguvlui leat ihtán áiggiid mielde sierralágan bálgát. Dákko govviduvvojit dušše dat bálgát, mat vuhttojit bures meahcis ja maid geavahit geasiáigge meahccejohtalusvuojáhahkan (gč. s. 55, govva 10). Sáreguoikkas Ávžžášjávrái manná Geaidnolágádusa bajásdoallan bálggesgeaidnu, mii lea heajos ortnegis. Njuoskaseamos sajiide leat plánejuvvon rovit njealjajuvllagiid várás. Gálggoaivvis manná geasiáigge meahccejohtalusvuojáhat Hirvásvuohppi bokte Muonnjagoržái. Máđija alde lea soames rovvi njealjejuvllagiid várás ja Doareseanu njálmmis heaŋgášaldi, mii doaibmá dálvit mohtorgielkávuojáhaga šaldin.</p>
<p><em type="italic">Meahcceguovllu boaldinmuorra- ja bázahusfuolahus </em></p>
<p>Buot stobut earret Riimmajávrri ávdinstobu leat 2000:s Meahciráđđehusa boaldimuorra- ja bázahusfuolahusa olis. Doaimma stivre Meahciráđđehusa biras- ja kvalitehtavuogádat. Boaldinmuorran geavahuvvo eanas beahci, mii fievrriduvvo eatnangeainnu mielde Gilbbesjávrái, gos muorat botkojuvvojit kamiinnaide heivvolažžan ja vuddjojuvvojit mohtorgielkkáiguin stobuid boaldinmuorraliideriidda álgodálvvis. 1999:s boaldinmuorra golai sullii 150 guđahasmehtera à 1 100:- [185 €]. Guovllu muhtun lulimus stobuide Meahciráđđehus lágida boaldinmuoraid stobuid lahkosiid suhkkes soahkebohtuin. Eanemus geavahuvvon stobuin leat gássauvnnat boaldinmuora seastin dihte. 1999:s golggusgássa golai badjel 60 boahtala à 12 kg. 41</p>
<p>Bivnnuheamos johtolagaid guoras leahkki stobuid oktavuhtii leat huksejuvvon bázahusaid sirrenbáikkit sirrenrávvagiiguin. Seahkalasbázahusseahkaid vurkkodeami várás leat sierra vurkensajit. Bázahusat fievrriduvvojit meahcis eret dálvit muorrafuolahusa máhccanguorbmin. Seahkalasbázahusat čoggojedje guovllus 1999:s sullii 50 guđahasmehtera. Buot stobuid oktavuođas leat čorges olgohivssegat, maid čázádatváikkuhusat čuvvojuvvojit čáhcečájánasaiguin.</p>
<p>Geassit Kalohttageinnodaga guoras leahkki stobut čorgejuvvojit, devdojuvvojit gássaboahtalat ja bázahusfuolahusa doaibma sihkkarastojuvvo. Bázahusfuolahusa ja stobuid geavaheami birra gávdnojit stohpobearpmain rávvagat, mat leat áiggi dásis. Ulbmilin lea geahpedit bázahusaid šaddama beaktilis diehtojuohkimiin, muhto nuppe dáfus gieđahallat áššálaččat čoggon bázahusaid.</p>
<p>Heajos beliid birra sáhttá addit Meahciráđđehussii máhcahaga. Dan várás stobuin leat máhcahatskovit ja geaidnoguoras máhcahatkássa. Ožžojuvvon máhcahat dokumenterejuvvo ja dan geahččalit mannat čađa nu jođánit go vejolaš. 3.8.4 Lustageavaheami iešláhki ja mearri</p>
<p>Giehtaruohttasa meahcceguovlu lea lustageavaheddjiid gaskkas bivnnuheamos Suoma lágasmearriduvvon meahcceguovlluin. Meahcceguovllu galledit jahkásaččat lagabui 6 000 vánddardeaddji oktiibuot sullii 25 000 orrunjándora mađi. Galledeaddjilogut leat goittot 1970-logu rájes dađistaga lassánan. Dušše bivnnuheamos álbmotmeahcit mannet dáid loguid badjel. Ovdamearkka dihte UK-meahci sisosiin árvalit leat jagis sullii 10 000 vánddardeaddji ja Bállás–Ovnnesduoddara álbmotmeahci sisosiin fas sullii 5 000 vánddardeaddji.</p>
<p>Luonddu lustageavaheapmi lea Giehtaruohttasa meahcceguovllu nuoramus eanageavahanhápmi, muhto eará meahcceguovlluid ektui vánddardeaddjit <span type="quote">”gávdne”</span> Giehtaruohttasa meahcceguovllu juo viehka árrat. Várra vuosttaš vánddardeaddjit guovllus ledje suopmelaš nissonvaláštallit 1930-logu álggus. Mátkkálašbálvalusaid – oahpisteami, sáhtosteami guovllus ja smávva idjadanfálaldagaid – leat lágidan mávssu vuostá nu guhká go mátkkálaččat leat johtán guovllus, oažžu dadjat ahte goittot 1950-logu rájes.</p>
<p>Go gielkkástallan ja áibmojohtalus lea šaddan dábáleabbon, de dat lea buktán meahcceguovlluide ođđa geavaheaddjijoavkkuid ja rievdadan meahcceguovlluid virolaš geavahanhámiid. Dáid jagiid várrenstobuid leat várren iežaset atnui iežaset fámuiguin johtti árbevirolaš meahccevánddardeddjiid lassin maiddái mohtorfievrruiguin johtti mátkkálaččat ja stivrejuvvon joavkkut. Dát lea lasihan ruossalasvuođaid sierra joavkkuid gaskkas.</p>
<p>Mohtorfievrruiguin johtaleapmi lea gáržžidan meahcceguovlluid sosiálalaš perspektiivvas, ja nuba dál sáhttá moatte beaivvis finadit buot gáidoseamos guovlluinge. Giehtaruohttasis erenoamážit guolástanturisma girddi Leahttáseanu ja dan giera- ja oalgejogaid guovlluide lea lassánan dáid jagiid márkanastima, dolgevuoggabivddu lassáneami ja girdinoktavuođaid buorráneami dihte. Nuppe dáfus mohtorfievrruiguin johtaleapmi – mohtorgielkkástallan ja áibmojohtalus – dahket vejolažžan meahcisjohtaleami daidda joavkkuide, main eai leat alddiineaset gárvvisvuođat iehčanassii johtit guovllus. 42</p>
<p>Luondduturisma dehálaš ealáhussan dahje oassin ealáhusollisvuođas lea ealáskan easkka 1980-logu loahpageahčen ja erenoamážit 1990-logus. Turismma bivnnutvuohta boahtá lassánit maiddái 2000-logus, go luondduealáhusaid gánnáheapmi lea geahppánišgoahtán. Gilbbesjávrri gilli eallá buorre muddui turismmas, mas meahcceguvlui manni luondduturisma hábme mearkkašahtti oasi áigáiboađus. Mátkkálaččaide vuvdet prográmma- ja oahpistanbálvalusaid lassin idjadanbálvalusaid, biepmu ja meahcisboradanbálvalusaid, boaldámuša, mátkemuittuid, vánddardandárbašiid ja fievrridanbálvalusaid.</p>
<p>Prográmmabálvalanfitnodagat lágidit guvlui stivrejuvvon mohtorgielká- ja bilkenmátkkiid ja fuolahuvvon ja stivrejuvvon čuoiganmátkkiid. Dáid jagiid lea dasa lassin lágidan guvlui beanageasus- ja boazosafáraid. Bivnnuheamos áigi oahpistuvvon dálvviáigásaš vánddardemiide lea njukča– miessemánnu. Eatnasat dálvviáiggi mátkkiin dahkkojuvvojit meahcceguovllu oarjedavágeaže stuorraduoddariidda, masa gullá maiddái mátki Háldái. Báikkálaš turistafitnodagat láigohit dasa lassin mohtorgielkkáid ja vuvdet vuojáhat- ja guolástanlobiid mátkkálaččaide, geat sáhttet iehčanassii gielkkástallat meahcceguovllu čađa Meahciráđđehusa váldegottálaš mohtorgielkávuojáhaga mielde ja eará sajis stivrejuvvon vuogi mielde báikegoddelaš oahpisteaddji fárus dahje oassálastimiin stivrejuvvon mohtorgielkásafáraide.</p>
<p>Geassit ja čakčat prográmmabálvalusfitnodagat lágidit meahcceguovlluide vánddardemiid, gummefatnasiin luoitima, rievssatbivdomátkkiid ja guolástanmátkkiid. Bievlan bivnnuhis báiki Háldi lassin lea Boazoeanu–Leahttáseanu guolástan- ja fanastallanjohtolat. Geasiáigásaš girdinsáhtostandoaibma ja <span type="quote" xml:lang="deu">”sightseeing”</span>-girdimat meahcceguvlui leat dáid jagiid maiddái lassánan mealgat. Girdinsáhtostemiide dorvvastit vuosttažettiin iehčanassii johtti lustavázzit, meallut ja guolásteaddjit, muhtun muddui maiddái prográmmabálvalusfitnodagat. Siviilahelikopter lea anus gádjunbálvanadoaimmas badjel riikkarájiid.</p>
<p><em type="italic">Luondduturismma mearkkašupmi </em></p>
<p>Turisma dasa gullevaš eará váikkuhusaiguin lea Eanodaga mávssoleamos ealáhus ja Giehtaruohttasa meahcceguovlu gieldda eanemus geasuheaddji luondduturismačuozáhat. Giehtaruohttasa meahcceguovllus iežas deahkkefámu geavaheapmái vuođđuduvvi lustageavaheamis lea guhkes árbevierru ja guovlu leage okta bivnnuheamos árbevirolaš meahccevánddardeddjiid vánddardančuozáhagain. Dáid guhtaliid mohtorgielkkástallan meahcceguovllu čađamanni váldegottálaš mohtorgielkávuojáhaga mielde ja guolástanturisma leat maiddái lassánan guovllus mealgat. Dan sadjái ng. <span type="quote">”vilda gielkkástallan”</span> merkejuvvon láhtuid olggobealde lea geahppánan mealgat 1980-logu ektui. Smávva joavkkuide oaivvilduvvon alladássásaš prográmmamátkkit, main olbmot johtet sohppojuvvon áiggiid sohppojuvvon johtolagaid mielde sohppojuvvon njuolggadusaiguin heivejit bures guvlui ja dain ávkašuvvá eanemus báikkálašekonomiija ee. barggolašvuođaákkaid dihte. Beanageasussafáradoaibma merkejuvvon vuojáhagaid olggobealde ja loahppagiđa stivrekeahtes mohtorgielkkástallan guottetguovlluin heivejit čielgasit buot fuonimusat guvlui, dasgo dat dagahit badjelmearálaš, váttis gávnnahahtti goluid boazodollui ee. čoavjjehiid reitoma ja ealuid badjelmearálaš čohkkengoluid bokte. Meahcceguovllu lustageavaheami ekonomalaš váikkuhusat dovdojit guovlluekonomiijas turismadietnasiin ja bargosajiin, oahpisteddjiid bálkkáin, prográmmabálvalus-, lohpe-, idjadan-, vuovdin- ja vearroboađuin. 43</p>
<p><em type="italic">Lustageavaheaddjit ja -galledeamit </em></p>
<p>Giehtaruohttasa lustageavahandutkamuša mielde guovllu lustageavaheddjiin 70 % leat dievddut. Geavaheddjiid gaskaahki lea 40 jagi ja sis guokte goalmmádasa leat 21–50-jahkásaččat. Vuollel 16-jahkásaččat lustageavaheddjiin leat 6 %. Sullii golbma njealjádasa johtalit 2–4-olbmo joavkkuin. Dálvit badjel njealji olbmo joavkkut leat eanet go geassit. Erenoamážit mohtorgielkkástallit ja stivrejuvvon čuoiganvánddardeaddjit johtalit stuorit joavkkuin.</p>
<p>Geasiáiggi lustageavaheddjiin sullii bealli ja dálvviáiggi sullii njealjádas ledje guovllus vuosttaš háve. Geavaheddjiin ledje idjadan meahcis geasiáigge 96 % ja dálvviáigge 67 %. Meahcis idjadedje gaskamearálaččat 5,4 ija, main meahcceguovllu ossodat lei gaskamearálaččat 4,4 ija. Geassit idjadedje dábálaččat iežaset idjadanrusttegiin ja dálvit stobuin.</p>
<p>Guovllu lustageavaheddjiin leat guolásteaddjit geasiáigge 43 % ja dálvviáigge 13 %. Girddi johtti olbmuin guolástit 74 % ja vácci johtti olbmuin 36 %. Gielkkástalliin bilkejit 32 % ja čuigiin 8 %. Meahccebivdit buot johttiin leat dušše unna oasáš.</p>
<p xml:lang="smj"><em type="italic">Johtinvuogit </em></p>
<p>Geasiáigge Giehtaruohttasa meahcceguovllus johtet vácci, fatnasiin, mealu ja girddi. Dálvviáigge johtet eanas čuoigga, mohtorgielkkáin ja mohtorgielkká reagas čohkkámiin. Ođđaset lustageavahanvuogit leat ee. beanageasus- ja boazovuojašeamit, muohtagápmagiiguin vázzin, spárken, muohtafiellostallan ja seivvonborjjasteapmi. Prográmmabálvalusdoaibma dorje buorre muddui dálvit mohtorgielká- ja geassit fas girdi-, helikopter- ja mohtorfanassáhtostallamiidda.</p>
<p>Giehtaruohttasa lustageavahandutkamuša mielde jagiid 1996–1997 guovllu lustageavaheddjiin johtaledje vácci 52 %, čuoigga 30 %, girddi goittot oasi mátkkis 9 % ja mohtorgielkkáin 6 %. Go mielde váldojuvvojit maiddái olbmuid ovddit fitnamat guovllus, de 20 % johttiin ledje goittot muhtumin johtalan guovllus girddi dahje mohtorgielkkáin. Čuigiin sullii 4 % fievrridit biergasiiddiset fuolahangielkká fárus.</p>
<p>Báikegoddelaččaid mohtorgielkálohpi addá vuoigatvuođa gielkkástallat iežas ruovttugieldda stáhtaeatnamiin. Giehtaruohttasa meahcceguovllu stuorraduottarguovllus Eanodaga gieldalaččat bilkejit ja gielkkástallet erenoamážit cuoŋo–miessemánus.</p>
<p><em type="italic">Lustageavaheaddjiloguid ovdáneapmi </em></p>
<p>Ávdin- ja várrenstobuid guossegirjjiid vuođul dahkkojuvvon árvvoštallamiid mielde orru leamen nu, ahte Giehtaruohttasa meahcceguovllu lustageavaheaddjilogut leat lassánan 1970-logu álggu vuollel 1 000 jahkásaš lustageavaheaddjis dálá sullii 6 000 geavaheaddjái. Kalohttageinnodaga atnuiváldima maŋŋá lea lustageavaheapmi lassánan johtileappot geasiáigge go dálvviáigge. Sesoŋgamánotbajit leat bisson seammán: giđđasesoŋga lea cuoŋo–miessemánus ja geassesesoŋga suoidne–borgemánus. Dáid mánotbajiid áigge fitnet guovllus sullii 80 % oppa jagi lustageavaheddjiin.</p>
<p><em type="italic">Lustageavaheami juohkáseapmi guovlluid mielde </em></p>
<p>Giehtaruohttasa meahcceguovllu lustageavaheapmi juohkása eatnandieđalaččat eahpedássidit nu, ahte sesoŋga deaivá sihke geassái ja dálvái soames váldojohtolaga ala. Bivnnuheamos lea sihke geassit ja dálvit meahcceguovllu davágeaže stuorraduottarguovlu. Seammás olbmot finadit maiddái Suoma alimus čohka, Háldi, alde (govat 8 ja 9).</p>
<p><em type="italic">Johtolagat </em></p>
<p>Bivnnuheamos lustavázzinjohtolat geasiáigge lea Kalohttageinnodat. Eará bivnnuhis, vaikko vel merkekeahtes johtolagat geasiáigge leat Loassojávrri ja Dierpmesjávrri johtolagat. Dasa lassin geassit vázzojuvvo ollu Roahpái ja Doareseanuráigge. Geassit Leahttáseanu johkajohtolagaid mielde johtet dábálaččat dakkár olbmot, geat leat johtán earáláhkaige go vácci (girddi, mealu, fatnasiin) (govva 8). 46</p>
<p>Sullii Kalohttageinnodaga guoradeaddji, dálvviáigge rissiiguin merkejuvvon fuolahusjohtolat lea eanemus geavahuvvon johtolat čuigiid, báikkálaš mohtorgielkkástalliid ja stivrejuvvon mohtorgielkájoavkkuid gaskkas. Dálvit leat goittot dáid jagiid leamaš vánddardeaddjit unnit go geassit. Háldi johtolagas lávejit finadit mohki Doskaljávrris, unnibut Somašjávrris ja muhtun muddui lávejit vuodjit maiddái Loassojávrái riikkaráji ja Urttašvákki mielde. Gielkkástalliid gaskkas buot bivnnuheamos johtolat manná Gilbbesjávrris Dierpmesjávrri, Muonnjagoržži ja Hirvásvuohppi bokte Čiekŋalisjávrái Meahciráđđehusa váldegottálaš mohtorgielkávuojáhaga mielde (govat 7 ja 9).</p>
<p><em type="italic">Idjadeamit </em></p>
<p>Lustageavaheddjiin meahcceguovllus ja dan lahkosiin geasiáigge 1997 idjadedje lagabui 3 000 badjel 16-jahkásaš olbmo ja idjadeamit ledje badjel 12 000. Jagi 1996–1997 dálvviáigge idjadedje fas guovllus sullii 1 300 badjel 16-jahkásaš olbmo ja idjadeamit ledje badjel 6 000. Geassit bivnnuheamos idjadanbáikkit ledje Kalohttegeinnodaga guoras Megonjávri, Bihčosjávri ja Suolojávri, main guđesge idjadedje badjel 1 000 geardde. Njealjádin bivnnuheamos idjadanbáiki lei Guonjarjoga ávdinstohpu. Ollu geavahuvvon stobuide sáhttá vel lohkat Dierpmesjávrri stobu. Dat loahpat 18 stobu ledje mealgat unnit anus. Geassit idjadit dasa lassin iežaset idjadanrusttegiin erenoamážit čáziid lahkosiin. Báikegoddelaččat, vuosttažettiin badjeolbmot ja rievssatbivdit, idjadit eanas sesoŋgaáiggiid olggobealde ávdinstobuin ja bilkejeaddjit miessemánus dálvetealttáin.</p>
<p>Várrenstobuin idjadedje vihttalot stuorra (5–10 olbmo) joavkku oktiibuot 168 ija 1998:s. Seammaláhkai 1999:s várrenstobuin idjadedje vihttalogigolbma stuorra joavkku oktiibuot 148 ija. Dáid stuorra joavkkuid idjademiin guokte goalmmádasa deive cuoŋo–miessemánnui. 3.8.5 Plána árvalusat</p>
<p><em type="italic">Fitnodatekonomalaš luondduturismma lobit </em>1) Fitnodatekonomalaš, eará go iežas fámuiguin dáhpáhuvvi luondduturisma guovllus ja gaska-boddosaš áibmojohtalus nu, ahte geavahuvvojit guovllu čázit seaivunsadjin, lea lobivuloš. Gohttenlobiid prográmmabálvalusfitnodagaide mieđihit guđege dáhpáhusa hárrái sierra dahje ovtta áigodahkii hávil ovddalgihtii sohppojuvvon báikkiide. Lobis meroštallojit gohtteneavttut. Gohttensajit eai oaččo leat áitatvuloš šlájaid dáfus rašis dahje muđui gollanhearkkes báikkiin, eaige dat oaččo čuohcit boazodollui, vánddardeddjiide dahje earáide, geat johtalit guovllus. Lobiid meroštallama vuođđun Meahciráđđehus gullá guovllu čanasjoavkkuid. Fitnodatekonomalaš luondduturismma johtimii guoskevaš lobit ja daid mieđihanákkat leat govviduvvon logus 4 Johtalus ja johtaleapmi. </p>
<p>Ákkat: Meahcceguovloiešlági dorvvasteapmi, luondduealáhusaid ja sámekultuvrra dorvvasteapmi, meahcceguovllu luonddudili seailluheapmi ja áitatvuloš šlájaid suodjaleapmi ja árbevirolaš meahccevánddardeami dorvvasteapmi.</p>
<p>Fitnodatekonomalaš turisma meahcceguovllus galgá leat smávvalágan, stivrejuvvon ja lobivuloš doaibma iige dat oaččo bearehaga čuohcit boazodollui. Go leat čielga njuolggadusat luondduturismii ja bargojuvvo áiggi bále dusten dihte buot liigeheađuštusaid, de dát ovddida ealáhusa ja bargoaddinvejolašvuođaid. Oktasaš beroštupmin lea dorvvastit meahcceguovloresurssaid. Meahccejohtalusláhka, meahcceguovloláhka ja juohkeolbmovuoigatvuođat. 47</p>
<p><em type="italic">Lustageavaheami stobut </em>2) Ávdinstohpu lea viehka ovttageardán stohpu, mii lea álo rabas. Das lea kamiidna, seaidne-seaŋggat, beavdi, beaŋkkat ja dábálaččat gássavuoššanpláhtat. Ávdinstobut leat oaivvilduvvon vuosttažettiid daid idjadeapmái, geat leat jođus iežaset fámuiguin. </p>
<p>Mohtorgielkkástallit sáhttet geavahit ávdinstobuid, mat leat Meahciráđđehusa váldegottálaš mohtorgielkávuojáhaga guoras, jaskes áigge idjadeapmái ja orustan- ja beaivestohpun muđuige. Maiddái prográmmabálvalusfitnodatolbmot sáhtte jaskes áigge geavahit ávdinstobuid orustanstohpun dainna eavttuin, ahte sii leat vuos soahpan áššis Meahciráđđehusain. Ávdinstobut eai goittot leat oaivvilduvvon fitnodatekonomalaš luondduturismma idjadandoarjjabáikin. Badjeolbmot sáhttet idjadit ávdinstobuin moanaidge ijaid maŋŋálagaid jaskes áigge dainna eavttuin, ahte leat soahpan ovddalgihtii áššis Meahciráđđehusain. 3) Várrenstohpu ja várrengámme leat ávdinstobuid láhkai ovttageardán gámppát. Namastis fuo-lakeahttá várrengámme ii leat dábálaš lavdnjegámme muhto birastahtti lundui bures <span type="quote">”heivvolaš”</span> smávvalágan hirsagámpá, mas lea kamiidna ja seaidneseaŋggat ja masa čáhket idjadit 2–6 olbmo. Várrenstobuid rusttegiidda gullet ávdinstobu rusttegiid lassin bolstarat, gokčasat ja gievkkandárbašat. Jos áigu idjadat dáin stobuin, de galgá ovddalgihtii várret seaŋgasaji, máksit dan ja lotnut čoavdaga. Jaskes áigge várrenstobu sáhttá várret ollásit iežas atnui, goittot guhkimustá vahkkui hávil. Sesoŋgaáiggiid seaŋgasaji sáhttá várret stobus guhkimustá guovtti maŋŋálas jándorii. Várrenstohpu lea oaivvilduvvon idjadeapmái iežas fámuiguin, iehčanassii meahcceguovllus johtaleddjiide ja iežas fámuiguin johtaleaddji stivrejuvvon ja fuolahuvvon joavkkuide. Várrengámmet leat oaivvilduvvon iežas fámuiguin johtaleaddji iehčanas meahccevánddardeddjiide. Maiddái báikegoddelaččat sáhttet idjadit várrenstobuin dahje várrengámmiin, go johtalit mohtorgielkkáin guovllus dainna eavttuin ahte leat várren ovddalgihtii dain idjasaji. 4) Láigogámppáid ja ng. isidaston láigogámppáid dahjege prográmmabálvalusdoarjjabáikkiid rusttetdássi lea buoret go ávdin- ja várrenstobuin. Dat leat várrenstobuid láhkai lássejuvvon ja daid geavaheamis galgá ovddalgihtii soahpat Meahciráđđehusain. Láigogámppá sáhttá láigohit gii beare muhtun áigái, meahcceguovllus guhkimustá guovtti vahkkui hávil. Dalle gámppá oažžu ollásit iežas atnui láigoáigái. Láigogámppáid sáhttet láigohit maiddái turistafitnodatolbmot. Isidaston láigogámppát leat oaivvilduvvon vuosttažettiin fitnodatekonomalaš, stivrejuvvon luondduturismma dárbbuide. Dáid stobuid hálddaša Meahciráđđehus. Daid sáhttá láigohit oanehis áigái turistafitnodatolbmuide ja eará čanasjoavkkuide. Isidaston láigostohpun sáhttá geavahit Hirvásvuohppi meahccegámppá ja Boazojávrri ng. Kekkosa gámppá fuolahusvistti lassin eará stobuid, mat leat stivrejuvvon luondduturismma avádagas ja várrejuvvojit dán ulbmilii. Muonnjagoržži ovddeš rádjegozáhusa visttiid, mat galget gaikojuvvot, sadjái sáhttá hukset láigostobu. 5) Vánddardeami guovddášguovlluide fuolahanrissevuojáhaga gurrii, omd. Vuopmegašjávrái, sáhttá vuođđudit beaivestobu mohtorgielkásafáraid orustansadjin. 6) Meahciráđđehus dahká vánddardeddjiide njuolggadusaid ávdin- ja várrenstobuid geavaheamis ja dárbbu mielde rievdada stobuid geavahanrávvagiid ja sesoŋgaáiggiid álgin- ja nohkanáigemeriid. Njuolggadusaid birra dieđihuvvo beaktilit. 48</p>
<p type="listitem">Ákkat (čuoggát 2–6):</p>
<p type="listitem">Giehtaruohttasa  lustageavahandutkamuš.  Stivrejuvvon  fitnodatekonomalaš  luondduturismma mohtorfievrruid  veagas  galgá  sierranahttit  iežas  fámuiguin  dáhpáhuvvi  vánddardeamis  guhkitáigásaš  vuorrováikkuhusa  dahjege  idjadeami  hárrái.  Ná  dorvvasta  buoremusat  sierra  čuozáhatjoavkkuide  meahcceguovlovásáhusaid  ja  garvá  joavdelas  ruossalasvuođaid,  mat  sáhttet  boahtit  ee.  dalle,  go  gielkkástallit  ja  čuoigit  ja  nuppe  dáfus  prográmmabálvalusáššehasat ja iehčanassii vánddardeaddjit šaddet idjadit seamma visttis. Giđđadálvve máŋggat  čuoigit  bohtet  čuvges  áigge  idjadit  ávdinstobuide  hui  maŋŋitge,  goas  lea  dat  várra,  ahte  juo  nohkadan mohtorgielkkástallit ja máksi áššehasat dego bággehallet joatkit mátkki dahje gohttet dálvetealtái.</p>
<p type="listitem">Badjeolbmot dárbbašit barggusteaset ávdinstobuid doarjjabáikin.</p>
<p type="listitem">Mohtorgielkkástalli  beassá  jođáneappot  go  čuoigi  olmmoš  gohttet  meahcceguovllu  olggo-beallai.</p>
<p type="listitem">Báikegoddelaččain  lea  vuoigatvuohta  johtalit  guovllus  mohtorgielkávuojáhagaid  olggo-bealdege.</p>
<p type="listitem">Isidaston láigostobut dahket vejolažžan ovddidit bistevaš luondduturismma. Dát gáibida ahte turistafitnodatolbmot sáhttet áiggi bále várret stobu iežaset atnui ja ahte dát stobut leat bivnnuheamos  lustavázzin-  ja  čuoiganjohtolagaid  olggobealde.  Hirvásvuohppi  ja  Boazojávri  leat  stivrejuvvon  luondduturismma  avádagas.  Hirvásvuohppi  ja  Muonnjagorži  leat  dasa  lassin  Meahciráđđehusa  váldegottálaš  mohtorgielkávuojáhaga  ja  Boazoeatnu–Leahttáseatnu  čáhcevánddardanjohtoga  guoras.  Láigostohpu  Muonnjagoržžis  bálvalivččii  prográmmabálvalusfitnodatolbmuid, guolásteddjiid, mealluid ja mohtorgielkkástalliid lassin erenoamážit Gilbbesjávrri  gili  olbmuid  dárbbuid  oažžut  <span type="quote">”alcceseaset”</span>  stobu  dagatkeahttá  liigedeattud  luondduealáhusaide ja heađuškeahttá iežaset fámuiguin johtti olbmuid.</p>
<p type="listitem">Luondduturistafitnodatolbmot  háliidit  beaivestobu  Háldi  johtolaga  ala  mohtorgielkásafáraid áššehasaid  doarjjabáikin,  goas  ruossalasvuođat  čuigiiguin  geahppánivčče,  go  mohtorgielkásafárat  eai  dárbbašivčče  geavahit  ávdinstobuid  orustanbáikin.  Dákkár  stobu  gánnáhit  máŋggalágan  geavaheaddjit  (badjeolbmot,  vánddardeaddjit,  luonddusuodjaleaddjit  ja  turistafitnodatolbmot) guovllus.</p>
<p type="listitem">Sesoŋgaáiggiid muddendárbu boahtá das, ahte dat sáhttet nuppástuvvat áiggi mielde. Ovda-mearkka dihte juovllat Giehtaruohttasa meahcceguovllus leat geasuhišgoahtán eanet ja eanet  vánddardeddjiid. Nuppe dáfus ealaskas turismasesoŋga ii leat dušše dan duohken, goas turisttat  johtet  muhto  maiddái  das  ahte  gos.  Ovdamearkka  dihte  giđa  alimus  turistaáigi  stuorraduottarguovllu  lulábealde  álgá  guokte  dahje  golbma  vahku  maŋŋelis  go  stuorraduottarguovllus.   7)  Meahciráđđehus geahččala fuolahit guovllu buot lustageavahanstobuid ja -rusttegiid ja merket plánas  namuhuvvon  johtolagaid  ja  vuojáhagaid.  Dán  áššis  guovddážis  leat  dat  stobut,   johtolagat  ja  rusttegat,  mat  leat  guovddáš  vánddardanguovlluin  ja  stivrejuvvon  luondduturismma avádagain. (gč. govva 12 avádatjuohku)</p>
<p>Ákkat: Meahcceguovllu luonddudilálašvuođa ja boazodoalu dorvvasteapmi. Johtolagaid ja stobuid bajásdoallan ja muorra- ja bázahusfuolahus mearkkaša ollu guovllu lustageavaheami birasváikkuhusaid dáfus. Jos lustageavaheami rusttegat ja johtolagat eai dolloše ortnegis dahje muorra-, gássa- ja bázahusfuolahusas ii beroštuvvoše, de dát oidnošii dalán guovllu luonddudilálašvuođas ja birrasa geasuhusas. Merkejuvvon rissejohtolagat oahpistit johtima duoddaris ja leat mearkkašahtti dorvvolašvuođadahkki. 498) Meahcceguvlui eai huksejuvvo ođđa lustageavahanstobut ođđa báikkiide. Lustageavahan-rusttegat čohkkejuvvojit dás duohkoge vánddardeami guovddáš- ja stivrejuvvon luondduturismma avádagaide dálá johtolagaid ja rusttegiid oktavuhtii. Ávdin- ja várrenstobut, láigogámppát ja isidaston láigostobut, mat vejolaččat huksejuvvojit, biddjojuvvojit dálá visttiid oktavuhtii dahje dasttán daid lahkosiidda. Boares stobuid sadjái sáhttá cegget ođđa stobuid, stobuid sáhttá ordnet, viiddidit, sirdit sullii kilomehtera siste vuohkkaset báikái ja daid geavahanulbmila sáhttá rievdadit plánas ovdanbukton avádatjuogu mielde.</p>
<p>Ákkat: Boazodoalu ja meahcceguovloiešlági dorvvasteapmi. Dálá stohpofierpmádat gokčá doarvái bures guovllu. Go stobuid geavahanulbmila rievdada, de ná sáhttá stivret luondduturismma ja doallat dan stivrejuvvon dilis. Lustageavaheami ja luondduturismma stivren namuhuvvon vuogi mielde ii ráddje boazodoalu ja báikkálaš olbmuid árbevirolaš vuoigatvuođaid dego meahccebivddu ja guolástusa. 9) Meahcceguovllu buot dálá stobut ja stobut, mat galget ordnejuvvot ja huksejuvvot, galget leat ovttageardánat, ovttagearddagat ja dakkárat, ahte heivejit birrasii ja meahcceguovllu iešláhkái. Dát stobut galget leat árbevieru mielde muoras ja vuohkkasit huksejuvvon.</p>
<p>Ágga: Meahcceguovloiešlági seailluheapmi. 10) Historjjálaš árvvuid sisdoalli visttiid vejolaš rievdadanbargguid hárrái Meahciráđđehus gullá</p>
<p>Museovirasto. Dálá ávdin-, fuolahus-, várren- ja láigostobut, isidaston láigostobut ja Muonnjagoržži rádjegozáhusstašuvdna leat huksejuvvon jagi 1960 maŋŋá. Daid gaikuma ja ordnema hárrái vuogálašvuođa- ja dorvvolašvuođabealit leat guovddážis earret Urttašjávrri stobu. Urttašjávrri stobu báldii huksejuvvo dahje sirdojuvvo vuogas ávdinstohpu, man muorra- ja bázahusfuolahusas Meahciráđđehus dasto fuolaha. Boares stohpu seailluhuvvo museavistin ja stobu biras čorgejuvvo.</p>
<p>Ákkat: Kultuvrralaččat divrras visttiid suodjaleapmi. Vuogálašvuođasivat. Urttašjávrri stohpu lea heajos ortnegis iige dan gánnát ordnegoahtit. Dan sadjái galgá vuohkkaset stohpu vánddardeddjiid várás. Dat álgostohpu lea kultuvrralaččat divrras visti.</p>
<p><em type="italic">Eará lustageavahanrusttegat ja -johtolagat </em>11) Boazoeanu ja Leahttáseanu ja dan mávssoleamos oalgejogaid ovttastuvvansajiide hukse-juvvojit stivrejuvvon luondduturismma avádahkii dárbbu mielde fuolahanvuloš gáddáimannan-, dolastallan- ja orustanbáikkit oktan bázahusaid čoaggin- ja sirrenbáikkiiguin. Meahciráđđehus čuovvu guovllu guolástanturismma ovdáneami ja álgá dárbbašlaš joatkkadoaibmabijuide guovllu meahcceguovloiešlági ja ná maiddái dan geasuhusa dorvvastan dihte. </p>
<p>Ágga: Guolástanturisma ja dan bokte bivnnuhis gohttensajiid gollan ja ludnen lea mealgat lassánan ja dan einnostit ainge lassánit erenoamážit Boazoeanu–Leahttáseanu guolástan- ja fanastallanjohtolagain. 1999:s lea árvvoštallon meahcis báikki alde ahte lea dárbu 3–5 dolastanbáikái. Meahciráđđehus lea čielggadan dán ášši ovttas Museovirastoin. Rusttegiiguin geahččalit stivret lustageavaheami, hehttet ludnema ja seastit guovllu luonddu. 12) Meahciráđđehus bajásdoallá geasi- ja dálvviáigásaš johtolagaid šalddiid ja dárbbu mielde hukse lasi šalddiid merkejuvvon johtolagaide ja vuojáhagaide. Šalddit eai huksejuvvo johtolagaid ja vuojáhagaid olggobeallai. 50</p>
<p>Ágga: Guovllu meahcceguovloiešlági seailluheapmi. Johtolagaid olggobeale guovllut gullet luondduealáhusaid ja boazodoalu ja Oarje-Sámi boazodoalu guovddašavádagaide, mat leat meahcceguovllu ravdaosiin. Giehtaruohttasa lustageavahandutkamuša mielde guovllu lustageavaheaddjit oidnet dárbbu rusttegiidda johtolagaid alde, muhto eai daid olggobealde. Dorvvolašvuođabealit. 13) Meahciráđđehus čuovvu Kalohttageinnodaga gollama ja hukse dárbbu mielde gollan ja váralaš sajiide roviid, dorjjohaga ja/dahje ráhpaid dahje rievdada johtolaga johtima. Eará sadjái dákkár rusttegat eai huksejuvvo. Kalohttageinnodahkii, ja das earráneaddji Háldi čuggestatjohtolahkii biddjojuvvojit gaskagalbbat daid stobuid šiljuide, mat leat johtolaga guoras. Dákkár galbbat eai biddjojuvvo meahccái stobuid gaskii.</p>
<p>Ágga: Guovllu meahcceguovloiešlági seailluheapmi, dorvvolašvuođa- ja luonddusuodjalanbealit ja Giehtaruohttasa lustageavahandutkamuš. Kalohttageinnodaga mielde johtet ollu hárjánmeahttun vánddardeaddjit. Giehtaruohttasa lustageavahandutkamuša mielde eatnasat vástidan olbmuin ledje dan oaivilis, ahte gaskagalbbat ledje anolaččat stobuid šiljuin oppa guovllus. 14) Ođđa merkejuvvon vánddardanjohtolagat eai dálá dieđuid mielde huksejuvvo meahcceguvlui.</p>
<p>Jos boahtteáiggis goittot gávdnojit buorit ákkat ođđa vánddardanjohtolagaide, de Meahciráđđehus sáhttá merket dakkára guorahallama vuođul stivrejuvvon luondduturismma ja/dahje vánddardeami guovddášavádahkii.</p>
<p>Ágga: Boazodoalu dorvvasteapmi ja guovllu meahcceguovloiešlági seailluheapmi. Giehtaruohttasa lustageavahandutkamuša mielde 80 % vástideddjiin ledje dan mielas, ahte huksejuvvon bálgát heivejit goittot oassái guovllus ja 89 % ledje dan mielas, ahte merkejuvvon johtolagat heivejit goittot muhtun sajiide. Boahtteáiggis sáhttá leat dárbu stivret eanet juohkeolbmovuoigatvuođaiguin johtaleaddji lustageavaheddjiid luonddusuodjalusa, boazodoalu dorvvasteami ja/dahje lustageavaheami dorvvolašvuođabeliid dáfus. 15) Meahciráđđehus ovddida Giehtaruohttasa meahcceguovllu lustageavaheddjiid oahpistando-aimma Gilbbesjávrris. Kalohttageinnodaga álggogeahčai huksejuvvojit sierra luonddustohpu, áššáigullevaš olgooahpistangalbbat ja parkerensadji.</p>
<p>Ákkat: Giehtaruohttasa lustageavaheaddjilogut leat sakka lassáneamen. Parkerensajit eai leat doarvái, ja parkeren lea funet lágiduvvon.Siilasstohpu gili davágeahčen lea dál boastto sajis, dasgo eanas lustageavaheaddjit eai gille vuodjit 10 kilomehtera liigemohki galledan dihte stobu iige dat ná bálval eatnasiid guovllu lustageavaheddjiin.</p>
<p type="listitem">Siilasstobu  oamasteaddji  Suomen  Matkailuliitto  lea  almmuhan  ahte  dárbbaša  ieš  dan  stobu.   Kalohttageinnodaga  álggogeahčen  leat  olgooahpistantávvalat,  muhto  dat  leat  boarásmuvvan.  Beaktilis  oahpistandoaimma  ja  dieđiheami  bokte  sáhttá  juohkit  áigeguovdilis  dieđuid  lustageavaheddjiide meahcceguovllu luonddus ja geavaheamis ja sámekultuvrras ja dasa lassin lustageavaheami johtolagain, rusttegiin, njuolggadusain ja vánddardeapmái ráhkkaneamis. Dalle geavaheddjiid dieđut, vuordámušat ja duođalašvuohta vástidit buorebut nubbi nuppi, mii fas geahpeda ruossalasvuođaid nu, ahte lustageavaheaddjit loktet buorebut guovllus. Dieđiheapmi ja máhcahaga aktiivvalaš vuostáiváldin ovddidit guovllu bistevaš ja dorvvolaš geavaheami. Boazodoalu ja  sámekultuvrra dorvvasteapmi. Davvi-Sámi luondduriggodatplána. 513.8.6  Plána ávžžuhus</p>
<p type="listitem">Meahciráđđehus  árvala  ahte  go  dálá  ARP-telefonteknihkkii  vuođđuduvvi  meahccetelefon-fierpmádat báhcá eret anus, de mátketelefonoktavuođat galggašedje meahcceguovllu eanemus  geavahuvvon  guovlluin  sihkkarastot  GSM  -liŋkastivlliiguin.1  Stivlliid  sajáiduhttimis  galgá  váldit vuhtii dan, ahte dat eai oaččo olus bilidit álbmotduovdaga.</p>
<p>Ágga: Giehtaruohttasa lustageavahandutkamuš: meahccetelefovnnat dohkkehuvvojit guovllus viidát. Guovllu lustageavaheaddjilohku lea dađistaga lassáneamen ja vuosttaš háve lustageavaheddjiid ossodat Kalohttageinnodaga johttiin lea juo lagabui 50 %. Doaibmi meahccetelefovnnat dahje dálá vuogádaga sadjái boahtti GSM- ja NMT-mátketelefonteknihkka lea erenoamáš dehálaš dorvvolašvuođadahkki guovllus johtaleaddji vánddardeddjiide, badjeolbmuide, eiseválddiide, prográmmabálvalusfitnodatolbmuide ja Meahciráđđehusa fuolahus- ja gozihanbargovehkii. Doaibmi telefonoktavuođat Suoma arktaleamos guovlluin leat maiddái mávssolaš imago-dahkki bálvalusa fálli teleoperáhtorii. Ii oaččo oktage olmmoš jápmit guovllus heajos telefonoktavuođaid dihte. Guovllu meahcceguovloiešlági seailluheapmi. 1 ARP-telefovnnat leat jávkan eret anus. 52 <em type="bold">4 Johtalus ja johtaleapmi 4.1 Duogášdieđut </em>4.1.1 Johtaleapmi ja meahcceguovlolága ulbmilat </p>
<p>Sierra johtalushámiid gaskavuohta meahcceguovlolága ulbmiliidda manná muhtun muddui ruossalassii. Mohtorgielkká, njealjejuvllaga ja mohtorfatnasa geavaheapmi lea dán áigge mávssolaš oassi luondduealáhusaiguin bargamis. Boazodollui mohtorgielká lea dán áigge anolaš bargobierggas. Lustamohtorgielkkástallan čuohcá goittotge boazodollui. Giehtaruohttasa meahcceguovllus lustavuojašeapmi heađušta buot eanemus boazodoalu guottetáigge. Fuollameahttun mohtorgielkkástallan sáhttá biđget ealuid ja ruohtahit bohccuid dárbbašmeahttumit. Muhtumin sáhttá dagahit juoba dan, ahte álddut guddet ovdaláiggiid ja reitojit.</p>
<p>Guolástusas, meahccebivddus ja čoaggimis geavahit maiddái mohtorgielkkáid, mohtorfatnasiid, njealjejuvllagiid ja girdiid, go olbmot johtalit guovllus. Gaskkat leat guhkit ja sálaš galgá farggamusat fidnejuvvot varasnaga geaidnogurrii ja das ain vuovdimassii. Maiddái lustageavaheapmi ja stivrejuvvon luondduturisma vuođđuduvvet eanet ja eanet mohtorfievrruiguin johtimii meahcceguovllus.</p>
<p>Nuppe dáfus meahcceguovlolága ulbmilin lea seailluhit guovllu meahcceguovloiešlági. Meahcceguovloiešláhki geahppána, mađi eanet meahcceguovllus leat olbmo áigáioažžun mearkkat ja jienat. Go mohtorfievrruiguin johtet goittot sihke meahcis ja čáziid alde eanas dušše dihto johtolagaid mielde (mohtorgielkávuojáhagat, johkajohtolagat, vuojáhagat njealjejuvllagiid várás), de dat ii čuoze olus guovllu lundui. Luonddu gollama dáfus heađuštusat eai bistte guhká, dat dáhpáhuvvet dušše gaskkohagaid ja ráddjejuvvon guovlluin nu, ahte eanas oassi meahcceguovllus bissu meahcceguovlluláganin. Eanas vánddardeddjiid heađušta turistagirdima dahje mohtorgielkkástallama válla ja dan dagahan meahcceguovloráfi rihkkašuvvan. Dát dahkkit geahpedit guovllu meahcceguovloiešlági. Mohtorgielkká luodda obbasis sáhttá biđget ealu, muhto nuppe dáfus dat dahká álkibun čuoigama ja rissejuvvon fuolahusjohtolat jalges duoddaris lea dehálaš dorvvolašvuođadahkki. 4.1.2 Johtinoktavuođat ja johtaleami stivrejeaddji njuolggadusat</p>
<p>Johtinoktavuođaid ja johtaleami stivrejeaddji njuolggadusat gávdnojit goittot meahcceguovlolágas (62/1991), čáhcelágas (264/1961), lágas priváhtageainnuin (358/1962), giddodagaid čohkkenlágas (554/1995), meahccejohtaluslágas (1710/1995) ja áibmojohtaluslágas (281/1995) ja daidda guoskevaš ásahusain.</p>
<p xml:lang="kal"><em type="italic">Eatnangeainnut </em></p>
<p>Meahcceguovlolága 5 paragráfa mielde <span type="quote">”meahcceguovlluide ii oaččo ráhkadit bissovaš geainnuid”</span>. Njuolggadus dorvvasta meahcceguovlolága váldoulbmila, guovllu meahcceguovloiešlági seailluheami. Bissovaš geainnuin oaivvildit buot jagiáiggiid vuodjindohkálaš geainnu. Dát čielgá lága dárkilet ákkastallamiin, main gávnnahuvvo maiddái ahte <span type="quote">”dat [gieldu] ii ná hehtteše nu gohčoduvvon dálvegeainnuid ráhkadeami”</span>. Dálvegeainnut galgetge geavahuvvot earret eará muoraid fievrrideapmái eret dain meahcceguovlluin, main barget ekologalaš vuovdedoaluin. Dákkár 53vuovddit gávdnojit vuosttažettiin Bátneduoddara ja Váhčira meahcceguovlluin. Giehtaruohttasa meahcceguovlluin ii oro leamen dárbu meahccegeainnuide.</p>
<p><em type="italic">Čáhceguovlluid johtinfávllit ja johtinvuoigatvuođat </em></p>
<p>Meahcceguovlolágas eai leat njuolggadusat čáhceguovlluid johtinoktavuođain eaige čáziid alde johtalanvuoigatvuođain. Dát njuolggadusat gávdnojit čáhcelágas (264/1961). Čáhcelága mielde <span type="quote">”juohkehaččas lea vuoigatvuohta, go ii dárbbašmeahttumit heađuš, johtit čázádagas, gos dat lea rabas. Čázádaga gehččet rabasin, jos dat lágalaš vuoigatvuođa mielde ii leat gokčojuvvon. Dat, mii ovdalis lea daddjojuvvon johtimis čázádagas, guoská vástideaddji vuogi mielde johtimii jieŋa alde”</span>. Ovdanbukton čáhcelága báiki oaivvilda geavadis dan, ahte čáhceguovlluin johtaleapmi ovdamearkka dihte mohtorfatnasiin ja mohtorgielkkáin lea buohkaide friddja.</p>
<p><em type="italic">Meahccejohtalus </em></p>
<p>Meahcceguovlolágas eai leat meahccejohtalussii guoskevaš njuolggadusat. Meahcceguovloláhka (1710/1995) mearrida, mo galgá johtit mohtorgielkájohtolagaid alde ja meahcis, geainnuid ja čázádagaid olggobealde. Meahccejohtalus lea earret soames spiehkastaga (ovdamearkka dihte boazodoalli ja rádjefávttat) lobivuloš. Lobiid birra mearrida eanaeaiggát, man Giehtaruohttasa meahcceguovllus ovddasta Meahciráđđehus. Meahccejohtaluslága ulbmilin lea <span type="quote">”hehttet daid heajos beliid, maid mohtorfievrruid geavaheapmi meahcis ja mohtorgielkájohtolaga alde dagaha lundui dahje eará birrasii, luondduealáhusaide, almmolaš lustageavaheapmái dahje eará oktasaš ávkái dahje priváhtaolbmo ávkái, ja ovddidit johtalusdorvvolašvuođa”</span>. Mohtorgielkájohtolagat leat geaidnojohtaluslága 2 §:s meroštallon geainnut, main lea <span type="quote">”almmolaš vuoigatvuohta vuodjit mohtorgielkkáin meahcis merkemiin earuhuvvon johtolaga mielde muohttaga áigge”</span>. Meahccejohtaluslága mielde <span type="quote">”meahcceguvlui sáhttá vuođđudit mohtorgielkájohtolaga mearridemiin dan birra guovllu dikšun- ja geavahanplánas”</span>. Nuppe dáfus meahcceguovlolága gieldu hukset bissovaš geainnuid meahcceguvlui mearkkaša dan, ahte almmolaš geainnuide buohtastahtti mohtorgielkájohtolagaid ii almmá stáhtaráđi lobi haga oaččo vuođđudit meahcceguovlluide.</p>
<p>Maiddái Eanodaga ássit dárbbašit meahccejohtaluslobi, muhto dat lea sidjiide nuvttá. Eanodaga gieldalaččaid nuvttá meahccejohtalusvuoigatvuođa vuođđun lea ásahus Meahciráđđehusas (30.12.1993). Ásahusa mielde nuvttá bálvalusaide gullá earret eará <span type="quote">”báikkálaš olbmuid vuoigatvuohta geavahit Meahciráđđehusa hálddašan guovllu meahccejohtaluslága (670/1991) [1710/ 1995] mielde meahccejohtalussii”</span>. Dasa lassin Riikkabeaivvit gáibida meahccejohtalusláhkii guoskevaš cealkámušastis ráđđehusa fuolahit das, ahte Meahciráđđehus dahje stáhta eará eiseváldi mieđiha Ohcejoga, Eanodaga ja Anára gielddain fásta ássi olbmuide guhkesáigásaš guovlluguovdasaš lobiid mohtorgielkká geavaheapmái stáhtaeatnamiin dainna eavttuin, ahte lobit eai dagat meahccejohtaluslága 5 §:s oaivvilduvvon vahága. Viđat paragráfas gávnnahuvvo ahte mohtorfievrru galgá geavahit meahcis nu, ahte ii vahágahttojuvvo dahje heađuštuvvo luondu ja eará biras, giddodat ja luondduealáhusat eaige heađuštuvvo dárbbašmeahttumit ássanguovllut ja eará biras.</p>
<p><em type="bold">Meahccejohtalus geasiáigge </em></p>
<p>Bievlan meahccejohtalus almmá eanaeaiggáda lobi haga lea lobálaš njuolgga boazodollui gullevaš bargguin ja Meahciráđđehusa doaimmain. Seammaláhkai Bolesa, Tuollu ja Rádjegozáhusa virgedoaimmaide, buhcciidfievrrideapmái, čáskadan- ja gádjundoaimma bargguide ja eará vealtameahttun virgebargguide ii dárbbaš leat meahccejohtaluslohpi. Energiija- ja diehtojohtolatrusttegiid fuolahanbargguide ja johtaleapmái ii dárbbašuvvo lohpi. Maiddái váddásit lámes olmmoš ja 54su mieđušteaddji eaba dárbbaš meahcis johtimii lobi. Vehá muohttagis johtti meahccebiilii, mohtorsihkkelii ja njealjejuvllagii gusket geasiáigásaš meahccejohtalusa mearrádusat. Muohtaáiggi meahccejohtaluslobi eai dárbbaš ovdalis namuhuvvon joavkkuid lassin olbmot, geat leat boazobargguin ja dakkárat, geat ožžot guolástusas mearkkašahtti oasi áigáiboađusteaset.</p>
<p>Báikegoddelaččaid geasiáigásaš meahccejohtaluslobit leat mieđihuvvon dušše guhkit áigge anus leamaš vuojáhagaide (govva 10). Eatnamiid rámšuivuođa dihte dákkárat leat unnán Giehtaruohttasa meahcceguovllus. Meahciráđđehus ii leat mieđihan olgobáikegoddelaččaide geasiáigásaš meahccejohtaluslobiid Giehtaruohttasa meahcceguvlui.</p>
<p><em type="bold">Meahccejohtalus dálvviáigge </em></p>
<p>Meahciráđđehus lea mieđihan Eanodaga gieldda ássiide meahccejohtaluslága ja Riikkabeivviid dáhtu mielde dálvviáigásaš meahccejohtaluslobiid oppa gieldda sisa muhtun jahkái ain hávil.</p>
<p>Giehtaruohttasa meahcceguovllus eai leat meahccejohtaluslága mieldásaš mohtorgielkájohtolagat. Meahciráđđehus lea stivren meahcceguovllu dálvviáigásaš meahccejohtalusa merkemiin guvlui mohtorgielkávuojáhagaid (govva 7). Earret Eanodaga gieldda ássiid earát, geat johtet dáid vuojáhagaid mielde, šaddet háhkat mávssu vuostá lobi. Olgobáikegoddelaččat eai oaččo spiehkastit dáid vuojáhagaid alde eará sajis go guovlluin, mat leat jieŋa vuolde.</p>
<p>Go jearaldat ii leat leamaš stivrejuvvon mohtorgielkkástallamis ja/dahje dasa vuođđuduvvi prográmmabálvalusdoaimmas, de Meahciráđđehus lea mieđihan olgobáikegoddelaččaide dálvviáigásaš meahccejohtaluslobiid maiddái Meahciráđđehusa merkejuvvon váldegottálaš mohtorgielkávuojáhagaid olggobeallai ovddalgihtii sohppojuvvon vuojáhagaide dainna eavttuin, ahte sis lea fárus báikegoddelaš oahpis, guhte dovdá bures guovllu ja dilálašvuođaid dahje sii oassálastet mávssu vuostá mohtorgielkásafárii. Lohpi merkejuvvo nammaduvvon olbmuide, ráddjejuvvon áigodahkii ja dihto vuojáhagaid ala. Stuorraduottarguovllus olgobáikegoddelaččaid mohtorgielkkástallan stivrejuvvo eanas rissejuvvon fuolahusjohtolagaide.</p>
<p>Mohtorgielkásafáradoibmii, mas šaddá máksit ja mii dáhpáhuvvá dušše Meahciráđđehusa mohtorgielkávuojáhagaid mielde, ii leat dárbbašan áššehasaid ja oahpisteddjiid persovnnalaš vuojáhatlobiid lassin eará lobi. Gielkásafáradoibmii Meahciráđđehusa váldegottálaš mohtorgielkávuojáhagaid olggobealde lea gáibiduvvon sierra safárafitnodatlohpi, mas meroštallojuvvo gos, gean geahču vuolde (oahpisteddjiid namat) ja galle gielkká eanemustá ožžot leat joavkkus meahcis johtalettiin. Lobis meroštallojit dasa lassin lobálaš vuojáhagat ja johtináigi. Lohpi sáhttá addojuvvot dakkár fitnodatolbmui, geas lea Giehtaruohttasa meahcceguovllu ja dan dilálašvuođaid bures dovdi oahpisteaddji jođiheamen vánddardeami. Stuorraduottarguovllu meahcceguovloiešlági leat geahččalan dorvvastit mearridemiin eriid fitnodatlobiide ja mieđihemiin lobiid vuosttažettiin rissejuvvon johtolahkii Suolojávrris Bieggoivviid bokte Loassojávrái ja das ain Urttašvuomi bokte Vuopmegašjávrái, gos johtolat ovttastuvvá Suolojávrris Guonjarjoga gámppá ja Megonvákki bokte birrajohtti rissejuvvon fuolahusjohtolahkii. Dát johtolat joatkašuvvá čuggestahkan ain Bihčosjávrái ja Háldái ja Megonjávrris Doskaljávrái. Rissejohtolat Bihčosjávrri ja Somašjávrri gaskkas merkejuvvui ja váldojuvvui 2000:s ođđasit atnui badjeolbmuid sávaldaga mielde. Johtolat lea oaivvilduvvon vuosttažettiin stivrejuvvon, fitnodatekonomalaš luonddumátkkálašjoavkkuide ja stivret báikegoddelaččaid gielkkástallama guovllus (govva 7).</p>
<p>Áigodahkii 1998–1999 ja 1999–2000 lei vejolaš oažžut logi safárafitnodatlobi, main guđiinge sáhtii geassit logi mohtorgielkká safárajoavkkuid meahcis. Jagiid 1998–1999 mohtorgielkásafáralobiid mieđihedje guvlui guđa fitnodahkii. Orru leamen ahte guoskevaš earri ja joavkku maksimasturrodat meahcis lea leamaš viehka vuogas čoavddus eaige stivrejuvvon joavkkut leat báljo 55heađuštan boazodoalu. Oahpisteaddjit, geat dovdet bures guovllu ja dan dilálašvuođaid, leat leamaš dán áššis hui mávssolaččat, ja vitmes ámmátdáiddolaš oahpisteddjiid mearkkašumi gánnáha maiddái boahtteáiggis deattuhit. Ng. oahpisteaddjin ii galgga dohkkehit gean beare muhto oahpisteaddjit galget sáhttit čájehit ahte sii dovdet doarvái bures guovllu ja dan dilálašvuođaid.</p>
<p><em type="bold">Govva 10. </em>Geasiáigásaš meahccejohtalusvuojáhagat ja -rusttegat Giehtaruohttasa meahcceguovllus 2000:s. </p>
<p xml:lang="fin">Liisa Kajala &amp; Teppo Loikkanen 2000. © Metsähallitus 2001, © Maanmittauslaitos 1/MYY/01.</p>
<p xml:lang="smn">Ávžžášjávri Raittijärvi</p>
<p xml:lang="fin">Muonnjagorži Munnikurkkio</p>
<p>Uηggavárri Unkkavaara</p>
<p xml:lang="smn">Somášjávri</p>
<p xml:lang="olo">Bihčosjávri Pihtsusjärvi</p>
<p>Čaibma</p>
<p xml:lang="olo">Vutnesčearru Vuontiskero</p>
<p xml:lang="olo">Virdničielgi</p>
<p>Roabičoalbmi Ropinsalmi</p>
<p>Geaidnolágádusa bálggis njealjejuvllagiin vuojihahtti meahccevuojáhat šaldi</p>
<p>Giehtaruohttasa meahcceguovllu rádji 56</p>
<p>Meahciráđđehus ii Kilpailuvirasto mearrádusa mielde leat sáhttán šat dáid jagiid gáibidit ahte safárafitnodagaid oahpisteaddjit galget leat eret báikegottis.</p>
<p>Lappi birasguovddáš sáhttá erenoamáš siva dihte ásahit gielkkástallangielddu dihto guvlui dahje áigodahkii. Erenoamáš sivva sáhttá leat ovdamearkka dihte áitatvuloš ealli beassebiras bessenáigge dahje boazodoalu dárbbut. Luonddusuodjalusas boahtti ákkat sierra gieldoguovlluide ja -áiggiide eai meahcceguovllus leat dán áigge.</p>
<p><em type="italic">Áibmojohtalus </em></p>
<p>Meahcceguovlolágas eai leat áibmojohtalussii guoskevaš njuolggadusat, muhto dat gávdnojit áibmojohtaluslágas (281/1995). Áibmoskiippaid loktaneamis ja seaivumis mearriduvvo earret eará čuovvovaččat: ”Áibmoskiippaid loktaneapmái ja seaivumii oažžu Áibmojohtaluslágádusa addin mearrádusaid mielde gaskaboddosaččat geavahit rabas čáhceguovllu ja guovllu oamasteaddji dahje hálddašeaddji lobiin eará eana- dahje čáhceguovllu, vaikko guovlu ii leat dakkár ulbmilii erenoamážit oaivvilduvvon.” Meahciráđđehusas dát lea dulkojuvvon nu, ahte girdit sáhttet seaivut meahcceguovllu jávrriide ja loktanit dain almmá Meahciráđđehusa lobi haga, go jearaldagas ii leat jeavddalaš ruvttojohtalus, muhto helikoptera seaivumii goikeeatnan ala gal dárbbašuvvo lohpi dihto spiehkastagaiguin (gádjun- ja virgedoaimmat ja boazodoalu ja luondduealáhusaid dárbbut).</p>
<p><em type="italic">Juohkeolbmovuoigatvuođat </em></p>
<p>Juohkeolbmovuoigatvuođat leat fámus meahcceguovllus. Ná buohkain lea vuoigatvuohta johtalit iežas fámuiguin meahcceguovllus goas ja gos beare. Maiddái gaskaboddosaš idjadeapmi lávus dahje tealttás gullá juohkeolbmovuoigatvuođaide. <em type="bold">4.2 Johttit ja jagiáiggiid molsašuddan </em></p>
<p>Giehtaruohttasa meahcceguovllu dábáleamos johttit leat badjeolbmot, guolásteaddjit, meahccebivdit, čoaggit, lustajohttit dahje virgedoaimmahusas leahkki olbmot. Lustajohttit leat lohkumeari dáfus Giehtaruohttasa stuorimus geavaheaddjijoavku. Logus 3.8 Luondduturisma ja lustageavaheapmi, govviduvvui dárkileappot luonddu lustageavaheami mearri, áiggit, johtinhámit ja deattuiduvvan meahcceguovllu sierra osiide. Dás geahččalit govvidit oppalaččat, goas ja gos luonddugeavaheaddjit johtalit meahcceguovllus.</p>
<p>Johtaleapmi meahcceguovllus dáhpáhuvvá jagiáiggiid mielde. Dálveguovdil meahcceguovllus johtalit vuosttažettiin báikkálaš olbmot: badjeolbmot, guolásteaddjit ja rievssatbivdit, muhto muhtun muddui maiddái skábmaráfi ohcaleaddji čuoigit. Njukčamánus lustageavaheddjiid lohku lassánišgoahtá ja lea buot alimus muttus beassážiid ja válbora sulaid. Siivvuhisvuohta geahpeda johtima meahcceguovllu lulágeahčen dávjá juo miessemánu álggogeahčen, muhto meahcceguovllu davágeahčen joatkašuvvet mohtorgielká- ja čuoigansiivvut dávjá miessemánu loahpageahčai. Siivvuhisvuođa áigge miessemánu loahpa rájes gitta mihcamáraide meahcceguovllus johtet hui unnán, mii dorvvasta elliide bessen- ja lassánanráfi.</p>
<p>Mihcamáraid rájes lea juo álkit johtalit guovllus ja geasiáigásaš lustageavaheami sesoŋgaáigi deaivá suoidne-borgemánnui. Badjeolbmot leat miessemearkumis mihcamáraid rájes gitta suoidnemánnui. Go luomi láddagoahtá, de báikkálaš olbmot doamihit meahcceguvlui – mátkkálaččat lubmejit eanas váldogeaidnu 21:a lahkosiin. 57</p>
<p>Vánddardeapmi nohká measta oalát čakčamánu loahpageahčen, go ruški lea meattá. Golggotmánus guovllus johtalit hui unnán – dušše soames meahccebivdi johkalegiin. Mohtorgielkkáin johtimii dárbbašlaš doavdnji boahtá easkka skábmamánu loahpageahčen. Skábma–ođđajagimánus lea badjeolbmuin <span type="quote">”šatturádjan”</span>, eaige dalle viehka muohtahis duoddaris leat báljo eará johttit. <em type="bold">4.3 Johtinfievrrut </em></p>
<p>Dálvit mohtorgielká lea dán áigge dábáleamos fievru. Geasiáigge govddohatgirdi, helikopter ja čáhcejohtolagain mohtorfanas dahje kanohtta leat anoleamos fievrrut ráhpes guovllus. Girddi johtet lustageavaheaddjit (ee. guolástanmátkkálaččat ja meallut), luondduealáhusbargit, ruovttudárboguolásteaddjit ja luomečoaggit. Lustageavaheddjiin eatnasat johtet iežaset deahkkefámuiguin, dálvit čuoigga ja geassit vácci. Čáziid mielde johtaleaddjit dárbbašit dávjjimus girdisáhtu oažžun dihte fatnasa dahje kanohta čázi lusa, dábálepmosit Boazojávrái. Báikkálaš olbmot geavahit njealjejuvllaga muhtun muddui, muhto mealgat unnit go omd. Eanodaga nuorttageahčen, gos eatnamat heivejit buorebut njealjejuvllagiin johtimii. Biillain meahcceguvlui ii beasa. <em type="bold">4.4 Geainnut ja johtolagat </em>4.4.1 Meahcceguovllus </p>
<p>Sáreguoikkas Ávžžášjávrái manná geaidnolágádusa bálggesgeaidnu. Dat lea sullii 40 km guhku ja eanas oassi das lea Giehtaruohttasa meahcceguovllus (govva 10). Bálggesgeaidnu lohkkojuvvo almmolaš geaidnun dan dáfus ahte dan mielde johtimii ii dárbbašuvvo eanaeaiggáda lohpi. Eará bálggesgeainnut eai meahcceguovllus leat. Eanas oassi meahcceguovllus ii heive dan juvviivuođa dihte njealjejuvllagiin johtimii. Govas 10 oidnojit juo guhkit áigge anus leamaš njealjejuvllatvuojáhagat, maidda Meahciráđđehus mieđiha báikkálaš olbmuide geasi áigái meahccejohtaluslobiid.</p>
<p>Meahcceguovllus lustageavaheddjiid várás dihkkáduvvon johtolagat bohtet ovdan logus 3.8 Luondduturisma ja lustageavaheapmi (s. 39, govva 7). Johtolagat leat dorvvolašvuođadahkki, mii stivre johtima váttisge dilálašvuođain. Mohtorgielkávuojáhagaid nubbin ulbmilin lea čohkket gielkájohtolaga, vai gielkkástallan heađuštivččii nu unnán go vejolaš boazodoalu ja luonddu. 4.4.2 Meahcceguovllu lahkosiidda boahtti geainnut</p>
<p>Oarjin meahcceguovllu rádji manná ovtta guvlui Gárásavvona–Gilbbesjávrri váldogeainnuin nr 21. Buot lagamusat meahcceguovlu álgá sullii 1,5 km duohken dán geainnus. Guhkimusat eret Gilbbesjávrri geainnus meahcceguovllu rádji lea Šalmmejávrri ja Áillahasjávrri buohta, sullii 11 km duohken.</p>
<p>Meahcceguovllu lulábealde manná nuppi máilmmisoađi áigásaš duiskalaččaid fuolahusgeaidnu Gálggoaivái. Geaidnu lea báikkuid heajos ortnegis, muhto dan mielde sáhttá vuodjit meahccebiillain. Geaidnu nohká Gálggoaivvi ávdinstobu lusa. Buot lagamusat meahcceguovllu rádji lea 1 km duohken dán geainnus Karhumarrasa ja Sarvvesoaivvi gaskkas.</p>
<p>Norgga bealde Ráisevákki álbmotmeahcci ja Raisduottarháldi duovddadikšunguovlu lasiheaba Giehtaruohttasa guovllu meahcceguovloiešlági. Norgga bealde meahcceguovllu lahka boahtá geaidnu dušše guovtti sajis. Lagamussii boahtá Gáivuonbađas Guolášjávrái manni sáttogeaidnu. 58</p>
<p>Geainnu eai ploge dálvit ja geasiáiggege dat lea gaskkohagaid báikkuid sakka gollan ja heajos ortnegis. Geainnu lulágeahčen lea Suoma ja seammás Giehtaruohttasa meahcceguovllu ráji ala ja Háldi alážii sullii 7 km. Dát johtolat lea šaddagoahtán oalle bivnnuhis vuohkin beassat geasiáigge Háldái. Nubbi sadji, gokko geaidnu boahtá Norgga bealde lahka meahcceguovllu ráji, lea Loassojávrri buohta. Dakko Gilbbesjávrri-Ivgubađa geaidnu manná buot lagamusat sullii 10 km duohken meahcceguovllu rájis ja meahci mielde jođi lea geainnus Didnojohkaguora ja funet geđggiide merkejuvvon bálgá mielde Loassojávrri rádjerasttildanbáikái sullii 13 km. Duovdaga dáfus dán johtolaga atnet oktan buot čábbásepmosiin Giehtaruohttasis. <em type="bold">4.5 Plána árvalusat </em>4.5.1 Meahccejohtalus 1) Meahciráđđehus ii vuođđut ođđa mohtorgielkávuojáhagaid meahcceguvlui. </p>
<p>Ágga: Guovllu meahcceguovloluonddu ja meahcceguovloiešlági seailluheapmi ja báikkálaš luondduealáhusaid ja boazodoalu dorvvasteapmi. 2) Meahciráđđehus ii árval meahcceguovllu váldegottálaš mohtorgielkávuojáhagaid rievdadeami virggálaš mohtorgielkájohtolahkan.</p>
<p>Ákkat: Johtolatdoaimmahus sáhttá gáibidit dáid johtolagaid vuođuid dulbema ja johtolagaid njulgema ja dasa lassin daid oahpistangalbbaid ja bálvalanrusttegiid lasiheami mealgat dálážis meahcceguovllus. Virggálaš johtolagat lasihit mohtorgielkkástallama meahcceguovllus. Virggálaš mohtorgielkájohtolagat, mat leat buohtastahttimis almmolaš geainnuide, sáhttet gáibidit dasa lassin jeavddalaš fuolaheami, ee. dilvema, mii duottarguovllus sáhttá leat viehka váttis. Mohtorgielkájohtolaga johtima dahje dan oasi sirdin meahcceguovllus – ovdamearkka dihte boazodoalu guohtoneatnamiid molssodangáibádusaid nuppástuvvama vuođul – lea mealgat váddáset go váldegottálaš mohtorgielkávuojáhaga sirdin. Buot dát manná ruossalassii meahcceguovlolága ulbmiliiguin. Meahciráđđehus sáhttá eanahálddašeaddjin stivret váldegottálaš mohtorgielkávuojáhagaid geavaheami lohpepolitihkainis meahcceguovlolága ulbmiliid mielde. Virggálaš mohtorgielkájohtolaga hárrái dán stivrenvuogi ii sáhte geavahit. 3) Meahciráđđehus lea mielde huksemin mohtorgielkájohtolaga meahcceguovllu olggobeallai váldogeainnu 21 ja Muoniojoga gaskii, Ivgubađa dološ johtingeinnodaga mielde (muhtun muddui Ruoŧa bealde) ovttasráđiid Eanodaga ja Girona gielddaiguin, Ruoŧa leanastivrrain, bargofápmohálddahusain gaskii Heahttá–Bálojotnjálbmi–Gilbbesjávri.</p>
<p>Ákkat: Fuolahuvvon mohtorgielkájohtolat meahcceguovllu olggobealde geahpeda deattuid mohtorgielkkástallamii meahcceguovllus ja doarju ná meahcceguovlolága ulbmiliid ollašuvvama. 4) Vejolaš ođđa johtolagain, maid sáhttá ođđasit linnjádit, Meahciráđđehus ráđđádallá báikkálaš oassebeliiguin. Ná dat dahká maiddái dáid johtolagaiguin, maid sáhttá ollásit jávkadit. Ovdamearkka dihte Gilbbesjávrris boahtti mohtorgielkávuojáhaga Ávžžášjávrri gili buohta sáhttá, jos giliolbmot ovttamielalaččat dan evttohit ja bálggus guottiha, sirdit giliolbmuid evttohusa mielde johtit boazoáiddi guora Čukčoaivvi davágeaže, jos dan gehččet oppalaččat geahpedit daid vahágiid, mat mohtorgielkkástallan dagaha boazodollui.</p>
<p>Ágga: Boazodoalu ja sámekultuvrra dorvvasteapmi ja dat, ahte doaimma dohkkehit báikkálaččat. 595) Meahciráđđehus merke dálá fuolahusjohtolagaid lassin rissejohtolaga Bihčosjávrris Somaš-jávrái manni dálvviáigásaš geinnodaga mielde (govva 7).</p>
<p>Ákkat: Boazodoalu ja sámekultuvrra dorvvasteapmi. Mohtorgielkásafáradoaimma stivren ja hálddašeapmi ja dorvvolašvuođabealit. 6) Meahciráđđehus mieđiha dálvviáigásaš meahccejohtaluslobiid ovddeš vuogi mielde čuovvovaš árvalusaiguin dárkkálmuhttimiin: a) Báikkálaš ássiid gielkkástallan lea nuvttá ja lobálaš miehtá meahcceguovllu. b) Olgobáikegoddelaččat ožžot gielkkástallat Giehtaruohttasa meahcceguovllus merkejuvvon mohtorgielkávuojáhagaid mielde, go leat vuos lotnon Meahciráđđehusa váldegottálaš vuojáhatlobi. Dáid vuojáhagaid olggobealde sii sáhttet gielkkástallat báikkálaš oahpisteaddji fárus ovddalgihtii sohppojuvvon johtolaga mielde dahje oassálastimiin mávssu vuostá gielkásafárii. Stuorraduottarguovllus olgobáikegoddelaččaid mohtorgielkkástallan dáhpáhuvvá álo oahpisteaddji geahču vuolde ja vuosttažettiin merkejuvvon rissejohtolagaid mielde ja dat stivrejuvvo dábálaččat merkejuvvon rissejohtolagaid ala ja dasttán daid lahkosiin leahkki bilkenjávrriide sierra sohppojuvvon áiggiid áigge (eavttut merkejuvvojit čálalaččat váldegottálaš vuojáhatlobi čuvvosii). c) Gielkásafárafitnodatolbmot ja earát, mat barget fitnodatekonomalaš luondduturismmain, mas geavahuvvojit mohtorfievrrut, dárbbašit sierra safárafitnodatlobi (mas galgá máksit) váldegottálaš mohtorgielkávuojáhagaid olggobealde dáhpáhuvvi gielkásafáradoibmii. Dákkár safárafitnodatlobit mieđihuvvojit dihto (ee. joavkosturrodat ja áigi) ráddjehusaiguin ja eriid mielde. Stuorraduottarguvlui fitnodatlobit mieđihuvvojit vuosttažettiin stivrejuvvon luondduturismma avádahkii ja vánddardeami guovddášavádaga merkejuvvon rissejohtolagaide. Luondduealáhusa ja boazodoalu avádahkii lobiid sáhttá mieđihit guorahallama vuođul guđege dáhpáhusa hárrái sierra, vuosttažettiin juo guhkit áigge anus leamaš vuojáhagaide. Rissejohtolahkii Loassojávrri ja Urttašjávrri gaskii Meahciráđđehus mieđiha lobiid guorahallama vuođul stivrejuvvon joavkkuide cuoŋománu loahpa rádjai. Válbora maŋŋá Háldi–Somaš rissejohtolaga mielde sáhttet gielkkástallat báikegoddelaččaid lassin stivrejuvvon mohtorgielkájoavkkut dainna eavttuin, ahte johtolaga mielde johtimis lea sohppojuvvon bálgosiin. d) Meahciráđđehus dárkkista guđege baji eriid ja lohpeeavttuid ovddit baji vásáhusaid vuođul. Dárbbu mielde lohpeeavttut dárkkistuvvojit ja lohpeeavttuid rihkkon safárafitnodatolbmos gessojuvvo eret lohpi gaskan baji ja/dahje lohpi ii mieđihuvvo maŋit badjái. e) Mohtorgielkkáid teastajoavkkuide eai mieđit lobiid váldegottálaš mohtorgielká-vuojáhagaid olggobeallai. f) Beanageasusprográmmabálvalusdoaibma ráddjejuvvo stuorraduottarguovllus Háldái (lea vánddardeami guovddášavádagas) Megonjávrri bokte manni merkejuvvon fuolahusjohtolahkii ja Meahciráđđehusa váldegottálaš mohtorgielkávuojáhahkii (lea stivrejuvvon luondduturismma avádagas). Doaibmalobit mieđihuvvojit dušše áigodahkii 1.10.–31.4. Geasusbeatnagat galget álo veddojuvvot. Daid ii oaččo goittot veaddit ávdin- ja várrenstobuid šilljobirrasis. 60</p>
<p>Ákkat: Guovllu meahcceguovloluonddu ja -iešlági seailluheapmi, mohtorfievrruiguin johtima dagahan heajos beliid geahpedeapmi nu ollu go vejolaš, boazodoalu dorvvasteapmi, ruossalasvuođaid geahpedeapmi ja meahcceguovllu máŋggabealat geavaheami ovddideapmi. Beanageasusdoaibma meahcceguovllus ii leat sávahahtti, dasgo bohccot ja beatnagat eai báljo duottostuva ja beanagessosat heađuštit boazodoalu. 7) Meahciráđđehus, ovttasráđiid rádjegozáhusain ja bolesiin, beavttálmahttá mohtorgielká- ja fitnodatlobiid goziheami. Goziheami várás galget doarvái resurssat.</p>
<p>Ákkat: Meahcceguovllu luonddudilálašvuođa seailluheapmi, boazodoalu dorvvasteapmi ja ruossalasvuođaid hálddašeapmi. Buriinge njuolggadusain ii leat mearkkašupmi, jos daid čuovvun ii gozihuvvo doarvái. Dorvvolašvuođasivat ja vahágiid ovddalgihtiihehtten. 8) Geasiáigásaš meahccejohtaluslobit mieđihuvvojit ovddeš čavges vuogi mielde, ja nuba</p>
<p>Meahciráđđehus mieđiha báikegoddelaččaide geasiáigásaš meahccejohtaluslobiid meahcceguvlui vuosttažettiin dušše govvii 10 (s. 55) merkejuvvon juo guhkit áige anus leamaš vuojáhagaide. Erenoamáš mávssolaš sivaid dihte (omd. ealggagoruda eretfievrrideapmi) lobiid sáhttá mieđihit maiddái kártii merkejuvvon vuojáhagaid olggobeallai. Olgobáikegoddelaččaide Meahciráđđehus ii dábálaččat mieđit geasiáigásaš meahccejohtaluslobiid. Goittotge, ovdamearkka dihte ákkastallon dutkanatnui geasiáigásaš meahccejohtaluslobiid sáhttá mieđihit.</p>
<p>Ákkat: Guovllu meahcceguovloluonddu ja -iešlági seailluheapmi, báikkálaš luondduealáhusaid ja boazodoalu dorvvasteapmi ja dutkandoaimma vejolašvuođaid láhčin. 9) Meahciráđđehus čuovvu eatnamiid gollama njealjejuvllatvuojáhagaid alde, maid ieš hálddaša ja mat leat lemaš juo guhkit áigge anus. Jos gollama hehtten dan vealttakeahttá gáibida, de Meahciráđđehus hukse dárbbašlaš sajiide roviid njealjejuvllagiid várás.</p>
<p>Ákkat: Meahcceguovllu luonddudilálašvuođa seailluheapmi, eatnamiid gollama hehtten. 4.5.2 Áibmojohtalus 10) Meahciráđđehus mieđiha helikopteriidda seaivunlobiid luondduturismma dárbbuide. Seaivun-sajit nammaduvvojit sierra dan maŋŋá, go Meahciráđđehus vuos lea gullan čanasjoavkkuid. Lobi várás galgá leat sierra soahpamuš, mas sohppojuvvo spesifiserejuvvon seaivunsajiid lassin ee. bázahusfuolahusáššiin. Gádjun- ja virgedoaimmaide ja boazodoalu ja luondduealáhusaide guoskevaš sáhtostemiide seaivunráddjehusat eai guoskka.</p>
<p>Ákkat: Áibmojohtalusláhka (1242/2005), gádjunbálvalusdoaimma vejolašvuođaid dorvvasteapmi Giehtaruohttasis, Giehtaruohttasa lustageavahandutkamuš ja ovddit čálalaš soahpamušat Helijet Oy:ain ja guovllu meahcceguovloiešlági seailluheapmi. 11) Meahciráđđehus ii daga geavahanvuoigatvuođasoahpamušaid áibmoskiippaid jeavddalaš ruvttojohtalusas dárbbašlaš rusttegiidda. Áibmoskiippaid gaskaboddosaš seaivumat meahcceguovllu jávrriide leat dálá láhkamearrádusaid mielde lobálaččat.</p>
<p>Ágga: Áibmojohtalusláhka ja meahcceguovloláhka. 61 <em type="bold">5 Geavahanvuoigatvuođaid láigoheapmi ja luohpadeapmi 5.1 Duogášdieđut </em>5.1.1 Geavahanvuoigatvuođaid luohpadeapmi meahcceguovlluin </p>
<p>Stáhtaeatnama ja geavahanvuoigatvuođaid luohpadeami birra lea mearriduvvon meahcceguovlolága 4 § 1 momeanttas, mas daddjojuvvo: <span type="quote">”Meahcceguvlu gullevaš stáhtaeatnama dahje dasa čuohcci geavahanvuoigatvuođa ii oaččo luohpadit iige láigohit (addit láigui) almmá stáhtaráđi lobi haga.” Nuppi momeanttas gávnnahuvvojit spiehkastagat váldonjuolggadussii: ”Lohpi ii goittot dárbbašuvvo geavahanvuoigatvuođa luohpadeapmái boazodoalu, guolástusa, meahccebivddu dahje čoaggima dárbbuide 7 §:s namuhuvvon dikšun- ja geavahanplána mielde iige guovllu luohpadeapmái dakkár fitnu várás, masa lea dárbu bealuštangárvvisvuođaid dahje rádjegozihandoaimma dáfus.” Paragráfa goalmmát momeanttas daddjojuvvo ahte ”eanabihtá dahje dasa čuohcci geavahanvuoigatvuođa luohpadeapmái ja láigoheapmái heivehuvvo muđui, mii vuoigatvuođas luohpadit stáhta eanaopmodaga ja sisaboađuid bukti vuoigatvuođaid addojuvvon lágas (687/1978) mearriduvvo”</span>.</p>
<p>Meahcceguovlolága dárkilet ákkastallamat čilgejit ainge eanet ášši. Luohpadangielddu ulbmilin lea dorvvastit meahcceguovllu seailuma meahcceguovlun nu, ahte hehttejuvvo priváhtahuksen, ovdamearkka dihte luopmoguovddážiid huksen. Njuolggadus ii leat goittot loahpalaš. Stáhtaráđđi sáhttá luohpadit geavahanvuoigatvuođa, jos plánejuvvon fidnu mearkkaša ollu oktasaš ávkki dihte. Ákkastallamiin gávnnahuvvo maiddái ahte njuolggadus ii guoskka čáhceguovlluid geavahanvuoigatvuođaide.</p>
<p>Eanabihttái čuohcci geavahanvuoigatvuođa luohpadeapmi oaivvilda eatnama láigosoahpamuššii buohtastahtti guhkimustá viđa (5) jagi soahpamuša. Jos vistti, man Meahciráđđehus oamasta meahcceguovllus, láigoha oanehis áigái lustageavaheami dárbbuide, de dat ii oaivvil meahcceguovlolága 4 §:s daddjojuvvon geavahanvuoigatvuođa luohpadeami. Geavahanvuoigatvuođa luohpadeami eaktun lea stobu láigoheami lassin maiddái dasa gullevaš eanavuođu láigoheapmi dahje geavahanvuoigatvuođa luohpadeapmái buohtastahtti guhkitáigásaš láigosoahpamuš. Várrenstobu seaŋgasajiid vuovdin, láigogámppá dahje isidaston láigostobu láigoheapmi ovtta, guovtti vahkkui ii leat nappo meahcceguovlolága vuostásaš geavahanvuoigatvuođa luohpadeapmi dego ii maiddái guolástan-, meahcástan-, fitnodat-, dahje mohtorgielkálobiid vuovdin. Dat leat vuosttažettiin guovllu lustageavaheami stivrenvuogit.</p>
<p>Meahcceguovlolága fápmuiboahtin- ja sirdašuvvannjuolggadusain leat maiddái geavahanvuoigatvuođaide guoskevaš njuolggadusat. Dain gávnnahuvvo: ”Meahcceguovlluide dán lága fápmuiboađedettiin čuohcci servituhttavuoigatvuođat ja daidda buohtastahtti geavahanvuoigatvuođat ja láigosoahpamušat báhcet ainge fápmui. Meahciráđđehus sáhttá joatkit soahpamuššii vuođđuduvvi vuoigatvuođaid gustonáiggi nannejuvvon dikšun- ja geavahanplána mielde.” 625.1.2 Dálá dilli Giehtaruohttasis</p>
<p>Giehtaruohttasa meahcceguovllus leat sullii 40 láigoguovllu dahje eará guovllu, man geavahanvuoigatvuođa stáhta lea luohpadan. Boazodoallolága mieldásaš soahpamušat leat 23, main 6 leat Giehtaruohttasa bálgosa guođohanbáikkit. Luondduealáhuslága mieldásaš doarjjabáikkit leat 7. Rádjegozáhusas leat soahpamušat 6 gozihanstobu láigoguvlui. Lappi leanarađđehusas lea bolesdoaimma doarjjabáiki Vuopmegašjávrris. Lappi telebires (dálá Sonera) leat guovllus guokte vistti: Megonjávrri fuolahanstohpu ja Ritnečohka liŋkastašuvdna. Tuolloráđđehusas lea gozihanstohpu Megonjávrris (govva 11). Muonnjagoržži ovddeš rádjegozáhusa visttit leat sirdašuvvan Stáhta giddodatlágádusas Meahciráđđehussii 1998:s. Váldovisti ja ráidodálut leat leamaš liggekeahttá jagi 1993 rájes. Visttit leat heajos ortnegis eaige heive birrasii.</p>
<p>Meahcceguovllu siste eai leat priváhtaeatnamat ja ná dohko eai čuoze servituhttavuoigatvuođatge. <em type="bold">5.2 Plána árvalusat </em>1) Meahciráđđehus joatká guovllus leahkki rádjegozáhusa stobuid láigosoahpamušaid. Jos rádje-gozáhus luohpada Meahciráđđehussii boahtteáiggis juoga stobu, de mearrida Meahciráđđehus stobu geavaheami birra plánas ovdanbukton avádatjuogu (govva 12, tabealla 1) linnjádemiid mielde dan maŋŋá, go lea vuos gullan čanasjoavkkuid ja nu ahte váldá vuhtii boazodoalu beroštumiid. </p>
<p>Ákkat: Meahcceguovlolága 4 §:a mielde geavahanvuoigatvuođaid sáhttá mieđihit luondduealáhusbargiid doarjjabáikedárbbuid lassin bealuštanhálddahusa ja rádjegoziheami dárbbuide. Lustageavaheami stivren ja ruossalasvuođaid hálddašeapmi ja boazodoalu dorvvasteapmi. 2) Meahciráđđehus joatká Vuopmegašjávrris leahkki leanaráđđehusa bolesdoarjjabáikki láigo-soahpamuša. Bolesdoaimmadoarjjabáikki Meahciráđđehus sáhttá geavahit meahccedoaimmaid doarjjabáikin.</p>
<p>Ákkat: Meahcceguovlolága 12 §:a fápmuiboahtin- ja sirdašuvvannjuolggadusat. Lea mávssolaš beavttálmahttit bearráigeahččama meahcceguovllus, ja beavttálmahtton meahccejohtalusa, eanageavahan- ja birasláhkamearrádusaid bearráigeahččama várás galgá leat doarjjabáiki guovddáš sajis. Meahciráđđehus dárbbaša stobu fuolahanbargguid čađaheapmái boaldinmuorra- ja bázahusfuolahusa oktavuođas, erenoamážit bievlan. 3) Meahciráđđehus láigoha ainge Sonera (ovd. Tele) fuolahanguovddáža Megonjávrris dainna eavttuin, ahte Sonera hukse stuorraduottarguvlui doaibmi mátketelefonfierpmádaga. Meahciráđđehus dárbbaša stobu guovllu mátketelefonfierpmádaga fuolahanbargguide.</p>
<p>Ákkat: Meahcceguovlolága 12 §:a fápmuiboahtin- ja sirdašuvvannjuolggadusat. Doaibmi ođđaáigásaš mátketelefonfierpmádat lea dehálaš dorvvolašvuođadahkki guovllus ja dat bálvala guovllu geavaheddjiid. ARP-telefovnnat heitet doaibmamis ja meahccetelefovnnat báhcet eret anus jagi 2000 loahpa rádjai.2 2 ARP-telefovnnat leat jávkan eret anus. 644) Meahciráđđehus joatká Tuollu doarjjabáikki, mii lea Megonjávrris, láigosoahpamuša dainna eavttuin, ahte Tuollu dárbbaša stobu namalassii virgeatnui. Jos lea unnán eiseváldeatnu, de sáhttá Tuollu oktasašanu prinsihpa mielde soahpat Meahciráđđehusain ja guovllu eará eiseválddiiguin iežas eiseváldebargguid dikšumii dárbbašlaš stobuid geavaheamis meahcceguovllus.</p>
<p>Ákkat: Meahcceguovloláhka. Eiseválddit leat geavahan gámppá guovllus hui unnán ja dan dárbu geahppána, go Schengen-soahpamuš boahtá fápmui jagi 2002 álggu rájes. Stohpu Kalohttageinnodaga guoras lea hui guovddáš sajis. 5) Meahciráđđehus joatká dálá, luondduealáhusaiguin bargamii guoskevaš geavahan-vuoigatvuođasoahpamušaid dainna eavttuin, ahte doarjjabáikkit geavahuvvojit luondduealáhusaiguin bargamii.</p>
<p>Ágga: Meahcceguovlolága 12 §:a fápmuiboahtin- ja sirdašuvvannjuolggadusat. 6) Boazodoalu dárbbašan ođđa rusttegat čohkkejuvvojit eanas Giehtaruohttasa bálgosa dálá guođohansajiide Loasso-, Bihčos-, Somaš-, Dápmá- ja Njamatjávrái ja Áhkájohkii. Giehtaruohttasa bálgosa guođohansajiid sajádaga sáhttá dárbbu mielde muhttit bálgosa árvalusa mielde.</p>
<p>Ágga: Boazodoalu vejolašvuođaid dorvvasteapmi ja Giehtaruohttasa bálgosa almmolaš čoahkkima árvalus. 7) Meahciráđđehus sáhttá luohpadit luondduealáhuslága mieldásaš sierra ovddu geavahan-vuoigatvuođaid doarjjabáikki sajáiduhttima várás boazodoalu guovddášavádahkii ja stivrejuvvon luondduturismma ja boazodoalu ja luondduealáhusaid avádagaide (govva 12, tabealla 1). Eaktun lea ahte ohcci galgá deavdit boazodoalu ja luondduealáhusaid ruhtadanlága ákkaid. Boazodoalu guovddášavádahkii eai geavahanvuoigatvuođat luohpaduvvo goittot eará go boazodoalu doarjjabáikkiid várás ja bálgosa árvalusa vuođul. Doarjjabáikkiid galgá – jos dat lea vejolaš ja orru heivemin – vuođđudit dálá visttiid ja rusttegiid oktavuhtii. Geavahanvuoigatvuođaid luohpadeamis mearridettiin galgá váldit vuhtii njuolggadusaid, mat stivrejit meahcceguovllu geavaheami. Geavahanvuoigatvuođasoahpamušat dahkkojuvvojit mearreáigái. Ássanvistti huksemii vuoigadahtti geavahanráddjehus oaivilda eanemustá 32 njealjehasmehtera sturrosaš vistti. Meahciráđđehus bivdá meahccebivdui guoskevaš geavahanvuoigatvuođain cealkámuša Eanodaga fuođđodikšunovttastusas ja guolástussii guoskevaš geavahanvuoigatvuođain cealkámuša Eanodaga guolledoalloráđđádallangottis. Dasa lassin Meahciráđđehus bivdá buot ohcamušaid hárrái cealkámušaid Giehtaruohttasa bálgosis.</p>
<p>Ágga: Boazodolliid ja luondduealáhusaiguin eanas ealli olbmuid doarjjabáikedárbbuid lea sáhttán ja sáhttá ainge lágidit boazodállo- ja luondduealáhuslága mielde. Luondduealáhuslága mielde Meahciráđđehus lea geatnegahtton čujuhit luondduealáhusbargái doarjjabáikki stáhtaeatnamiin dainna eavttuin, ahte dan sáhttá luondduealáhusain bargama dáfus ákkastallat. Gánnáha fuomášit ahte meahcceguovloláhka ii geatnegahte Meahciráđđehusa luohpadit guvlui guoskevaš geavahanvuoigatvuođaid. Dat dušše addá dasa vejolašvuođa, spiehkastahkan váldonjuolggadusas, mii gieldá luohpadeami. Ná Meahciráđđehus sáhttá muddet doarjjabáikkiid meari meahcceguovlolága ulbmiliid mielde. 658) Muonnjagoržži ovddeš rádjegozáhus lea sirdašuvvan Stáhta giddodatlágádusas Meahci-ráđđehusa hálddašanválddi vuollai 1998:s. Earret gáddesávnni visttit gaikojuvvojit ja guovlu čorgejuvvo. Gaikojuvvon visttiid sadjái Meahciráđđehus sáhttá hukset láigogámppá dahje isidaston láigogámppá. Vánddardeddjiide ja fanastalliide huksejuvvo dasa lassin fuolahuvvan dolastallanbáiki. Muonnjagoržži čorgema ja gaikuma várás galgá dahkkojuvvot sierra plána, dasgo jearaldagas lea viiddis ja divrras (s. 250 000–500 000 mk) [42 000–84 000 €] doaibma. Dán barggu várás dárbbašuvvo ee. goaivolástejeaddji, visttiid betoŋgarusttegat ja asbeastapláhtat galget jávistuvvot morenačoru sisa, mii lea das bálddas. Oppa dát biras galgá ovddeštuvvot ja oljoseailluhanlihtit fievrriduvvot helikopteriin eret guovllus jna. Plánas čielggaduvvo dasa lassin guovllus leahkki kommunikašuvdnadoarjjastašuvnna geavahandárbu.</p>
<p>Ákkat: Eana- ja meahccedoalloministeriija lea gáibidan Meahciráđđehusa váldit beali Muonnjagoržži rádjegozáhusa visttiid boahttevaš atnui Giehtaruohttasa meahcceguovllu dikšun- ja geavahanplána oktavuođas. Buot dálá visttiid ordnen turistaguovddážin ii gánnát daid heajos ortnega dihte ja dagahivččii liiggás geavahandeattuid guvlui. Guovllu čorgen ja oljoseailluhanlihtiid eretfievrrideapmi lea vealtameahttun ee. eanavuođu nuoskuma hehtten dihte. Dálá visttit eai maiddái duovdatlaččat heive meahcceguvlui. Dan sadjái duovdaga dáfus vuogas láigogámpá dahje smávva prográmmabálvalusaid doarjjabáiki bálvala boazodolliid, prográmmabálvalusfitnodagaid, báikegoddelaččaid ja turistaguolásteddjiid dárbbuid. Muonnjagorži lea ollu geavahuvvon johtolagaid gávnnadansajis ja lea stivrejuvvon luondduturismma avádagas. Lássejuvvon gámppá lassin galgá leat juogalágan lássekeahtes biekkasuodji guovllus johtti olbmuid dorvun. Bivnnuhis gohttensadji Leahttáseanu fanastallanjohtolaga guoras gáibida fuolahuvvon dolastallan- ja bázáhusčoagginbáiki. 66 <em type="bold">6 Avádatjuohku 6.1 Duogášdieđut </em>6.1.1 Avádatjuohku ja meahcceguovloláhka </p>
<p>Avádatjuogu ulbmilin lea oktiiheivehit meahcceguovlolága ulbmiliid ja stivret meahcceguovllu dálá ja boahttevaš geavaheami nu, ahte dat ollašuvvet. Meahcceguovlolága golbma vuosttaš ulbmila – meahcceguovloiešlági seailluheapmi, sámekultuvrra ja luondduealáhusaid dorvvasteapmi – leat guovddáš ulbmilat oppa meahcceguovllus. Lustageavaheami ja luondduturismma vejolašvuođaid lágideapmi lea Giehtaruohttasa meahcceguovlolága dárkilet ákkastallamiid mielde erenoamáš mávssolaš. Meahcceguovloláhka gáibida guovllu máŋggabealat geavaheami ovddideami, mii manná muhtun muddui ruossalassii golmmain ovddimus ulbmiliin. Maiddái meahcceguovloiešlági seailluheami, sámekultuvrii gullevaš boazodoalu dorvvasteami ja eará luondduealáhusaid gaskkas leat ruossalasvuođat. Avádatjuohku govvida ahte váldodeaddu meahcceguovllu máŋggabealat geavaheamis lea meahcceguovllu sierra osiin, vai meahcceguovlolága buot ulbmilat ollašuvvet. Avádatjuogu ulbmilin lea stivret guovllus Meahciráđđehusa eanageavahančovdosiid, boaldinmuorraváldima ja lustageavaheami ja luondduturismma ja daidda guoskevaš johtolagaid, rusttegiid, lohpepolitihka ja dohkkehahtti doaimmaid dálá láhkamearrádusaid olis.</p>
<p>Avádatjuogu vuođđun lea ahte lustageavaheami heajos bealit luondduealáhusaide ja sámekultuvrii geahpeduvvojit nu ollu go vejolaš ja sierra geavaheaddjijoavkkuid gaskasaš ruossalasvuođat hálddašuvvojit. Juohkeolbmovuoigatvuođaiguin ja iežas fámuiguin dáhpáhuvvi vánddardeapmi stivrejuvvo merkejuvvon johtolagaiguin ja rusttegiiguin. Fitnodatekonomalaš, eará go iežas fámuiguin dáhpáhuvvi johtaleapmi guovllus ja mohtorgielkká ja helikoptera geavaheami veagas dáhpáhuvvi luondduturisma ráddjejuvvo meari dáfus dálá dássái ja dat stivrejuvvo lohpepolitihka vuođul áiggi ja báikki dáfus mearriduvvon vuojáhagaide, johtolagaide ja stobuide ovttasráđiid eará eiseválddiiguin ja Giehtaruohttasa bálgosiin.</p>
<p><em type="italic">Avádatjuogu mearkkašupmi </em></p>
<p>Avádatjuohku vuođđuduvvá dálá dili kártemii ja árvvoštallamii boahttevaš dárbbuin sierra geavahanhámiid hárrái. Avádatjuohku dorvvasta boazodoaluin bargama vejolašvuođaid guhkesáiggeulbmiliin unnimustá dálá dásis, dasgo dat mudde gosa lustageavaheami rusttegat biddjojuvvojit ja erenoamážit stivrejuvvon meahccejohtalusa dálvvi áigge. Avádagat eai ráddje báikkálaš olbmuid árbevirolaš vuoigatvuođaid dego boazodoalu, meahccebivddu ja guolástusa.</p>
<p>Avádatjuohku hehtte beaktilit ovddalgihtii ruossalasvuođaid bohciideami. Giehtaruohttasa lustageavaheddjiid mielas eanas doaimmat heivejit goittot oassái guovllus, mii doarju maiddái avádatjuogu lustageavaheami pespektiivvas. Doaimmat avádatjuhkkojuvvojit guovlluid ja áiggi mielde dahjege badjálasvuođa- ja maŋŋálasvuođaprinsihpaiguin, omd. lohpepolitihka ja stobuid geavaheami ektui. Boazodoaluin oažžu bargat miehtá meahcceguovllu ja birra jagi ja guovllu eará geavaheaddjit galget vuogáiduhttit doaimmaideaset dan mielde. 67</p>
<p>Meahcceguovloiešláhki lea relatiivvalaš ja subjektiivvalaš doaba, ja nuba avádatjuoguin sáhttá áigáioažžut sierra vugiiguin meahcceguovllulágan guovlluid ovtta meahcceguovllu sisa. Maiddái seamma avádaga siste geavaheami mearri sáhttá molsašuddat – mii váikkuha sakka erenoamážit lustageavaheddjiid meahcceguovlovásáhusaide. <em type="bold">6.2 Avádatjuogu ákkat Giehtaruohttasa meahcceguovllus </em></p>
<p>Meahcceguovllu davágeaže stuorraduottarguvlui čuohcá garra geavahandeaddu ja guovllus leat dasa lassin boazodollui dehálaš guohton- ja guottetguovllut, muhto guovllus leat maiddái meahcceguovllu bivnnuheamos luondduturismačuozáhagat, dego Háldi, Urttašvággi ja Bihčosgorži. Meahcceguovllu lulli- ja gaskaoasit – earret daid luddejeaddji mohtorgielkávuojáhaga – lea meahcceguovllus dat oassi, mii lea buot eanemus luonddudilis ja gos buot unnimus johtet olbmot. Eanas oasis guovllus meahcceguovloiešlági, boazodoalu ja sámekultuvrra seailluheapmi lea buot mávssoleamos bealli, go fas áibbas earálágan seakka avádagain, vuojáhagain ja johtolagain geahččalit stivret meahcceguovlluid lustageavaheami nu, ahte dat čuohcá nu unnán go vejolaš boazodollui.</p>
<p>Guovllu lustageavaheami ja luondduturismma doaimmaid viidodaga mearridan ja stivren dihte plánas árvaluvvo ahte meahcceguovlu juhkkojuvvo njealljin sierra avádahkan. Avádatjuogu bokte ráhkkanit kanaliseret juohkeolbmovuoigatvuođaide vuođđuduvvi lustageavaheami ja stivrejuvvo fitnodatekonomalaš luondduturisma nu, ahte dain maiddái boahtteáiggis boazodollui ja luondduealáhusaide čuohcci heajos bealit lean nu unnán go vejolaš ja nu, ahte meahcceguovlu seailu meahcceguovlun maiddái boahtteáiggis. Merkejuvvon johtolagaid, stobuid sajáiduhttima ja daid njuolggadusaid, dieđiheami ja oahpistandoaimma lassin eai leat báljo eará vuogit juohkeolbmovuoigatvuođaiguin johtti vánddardeddjiid stivremii ja meriid hálddašeapmái dálá láhkamearrádusaid olis.</p>
<p type="listitem">Avádatjuogus  sorjákeahttá  lea  boazodoaluin  ja  luondduealáhusaiguin  bargan  dorvvastuvvon  miehtá  meahcceguovllu  maiddái  vánddardeami  guovddáš-  ja  stivrejuvvon  luondduturismma  avádagain. Eanas oasis (badjel 90 %) meahcceguovllus johtet hui unnán ja guovlu bissu dakkárin,  dasgo  doppe  eai  leat  eaige  dohko  plána  avádatjuogu  vuođul  boađe  johtolagat  ja  rusttegat,  mat  dorjot  lustageavaheami.  Turismasesoŋggaid  oanehašvuođa  ja  dilálašvuođaid  garasvuođa  dihte  geavahit meahcceguovllu bivnnuheamosge johtolagaid ja rusttegiid unnán ja dain bálle leat ráfis  eanas oasi jagis. Turismma sesoŋggaid olggobealde eai báljo johtal guovllus earát go badjelolbmot, soames guolásteaddji ja rievssatbivdi, rádjefávttat, bolesa ja Meahciráđđehusa fuolahanbargit  (gč. s. 56, lohku 4.2  Johttit ja jagiáiggiid molsašuddan). 6.3  Plána árvalusat</p>
<p type="listitem">Guovlu avádatjuhkkojuvvo čuovvovaš njealljin avádahkan, mat stivrejit guovllu geavaheami, rusttegiid sajáiduhttima, johtaleami ja lohpepolitihka. Avádagat leat (govva 12 ja tabealla 1): 1)  boazodoalu ja luondduealáhusaid avádat  2)  boazodoalu guovddášavádat  3)  vánddardeami guovddášavádat  4)  stivrejuvvon luondduturismma avádat. 696.3.1  Boazodoalu ja luondduealáhusaid avádat</p>
<p>Avádat lea eanas stuorraduottarguovllu lulábealde. Dat lea meahcceguovllus dat oassi, gos johtalit unnimus, mii lea ráfáleamos ja gosa lea váddáseamos beassat ja/dahje mii lea buot eanemus luonddudilis. Guovlu lea seilon meahcceguovllu luonddudiláleamos oassin muhtun muddui dange dihte, ahte dat ii geasut duovdagiid dáfus seamma ollu go meahcceguovllu eará oasit.</p>
<p>Lustageavaheapmi lea earret Roabi guovllu várra unnán. Guovllus eai leat merkejuvvon johtolagat iige daid leat jurdda oppa ráhkaditge. Luondduealáhusain boazodoallu lea mávssoleamos geavahanhápmi dán avádagas. Ruovttudárboguolásteaddjit johtalit guovllus muhtun muddui sihke geassit ja dálvit. Avádagas lea dušše soames ávdinstohpu ja luondduealáhusaid doarjjabáiki. Avádat lea merkejuvvon kártii ruškadiin (govva 12). 6.3.2 Boazodoalu guovddášavádat</p>
<p>Stuorraduottarguvlui čuohcci geavahandeattu dihte doppe lea dárbu ráddjet sierra avádahkan boazodoalu guovddášguovlluid dahjege mávssoleamos guottet- ja dálveguohtonguovlluid, maidda gullet guovllut, mat leat buot eanemus johttojuvvon johtolagaid olggobealde. Ráddjemiin dorvvastuvvo deháleamos guohtonguovlluid seailun huksendoaimmaid olggobealde ja maiddái nu ráfálaš dilis go vejolaš maiddái turismma alimus sesoŋgaáiggiid áigge. Guovllus eai leat Meahciráđđehusa stobut. Merkejuvon johtolagat eai leat guovllus iige daid leat jurdda hukset. Guovllu arktalaš iešláhki ja luonddu vuollegis buvttadannávccat ráddjejit meahccebivddu ja ruovttudárboguolástusa. Avádat lea merkejuvvon kártii vielgadiin (govva 12). 6.3.3 Vánddardeami guovddášavádat</p>
<p>Dát lea lustageavaheami guovddášguovlu, gos leat eatnasat meahcceguovllu ávdin- ja várrenstobuin. Merkejuvon geassejohtolaga, Kalohttageinnodaga, stohpofierpmádaga ja eatnamiid ja duovdagiid iešvuođaid dihte vánddardeaddjit ja lustageavaheaddjit johtalit eanas dihto johtolagaid mielde. Nuba daid gaskii báhcet hui viiddisge guovllut, mat leat boazodollui mávssolaččat.</p>
<p>Avádaga stobuid geavahit vuosttažettiin iežaset fámuiguin johtti vánddardeaddjit. Go dát avádat lea duovdagiid dáfus buot eanemus čalbmáičuohcci oassi guovllus (meahcceguovllu stuorraduottaravádagas), de lea dálá vuogi mielde dárbu ráddjejuvvon meari mielde mieđihit luondduturismafitnodagaide sohppojuvvon, merkejuvvon johtolagaide (fuolahuvvon rissejohtolagaide) dálvviáigásaš mohtorgielkásafáralobiid ja fuolahangielkálobiid oahpistanvuloš joavkkuide. Beanasafáraide eai mieđihuvvo johtinlobit Háldis Megonjávrri ja Bihčosjávrri bokte manni fuolahuvvon rissejohtolaga olggobeallai eaige 1.5. maŋŋá dánge vuojáhahkii. Beatnagiiguin (iehčanassii dahje mávssuvuloš safárain) johtaleaddjit eai maiddái oaččo idjadit Meahciráđđehusa ávdin- ja várrenstobuin earret stivrejuvvon luondduturismaavádaga ávdin- ja (isidaston) láigostobuid.</p>
<p>Vánddardeami guovddášavádat lea meahcceguovllus dat avádat, mii dikšojuvvo ja geavahuvvo buot eanemus. Dát galgá váldojuvvot vuhtii, go divvojuvvojit ee. guovllu gámppát ja lágiduvvo daid boaldinmuorra- ja bázahusfuolahus. Avádahkii ii galgga vuođđudit láigostobuid iige mohtorfievrruiguin johtti joavkkuide oaivvilduvvon isidaston láigostobuid, vuosttažettiin geavaheaddjijoavkkuid earáláganvuođaid ja dain boahtti ruossalasvuođaid garvin dihte. Ná vánddardeaddjit ja gielkkástallit eai dárbbaš leat guhkit áigge gaskaneaset dahkamušas. 70</p>
<p>Lustageavaheapmi ja luondduturisma eai oaččo báljo hehttet boazodoalu. Mohtorfievrruiguin johtaleami avádagas galgá mihttet nu, ahte dat ii stuoribut čuoze olbmuide, geat johtalit guovllus iežaset fámuiguin. Stivrejuvvon luondduturisma ii maiddái oaččo olus hehttet iehčanassii vánddardeami. Avádat lea ivdnejuvvon ruoksadiin čuovvovaš kárttas (govva 12). 6.3.4 Stivrejuvvon luondduturismma avádat</p>
<p>Eanas geavaheddjiid mielas measta buot doaimmat heivejit goittot oassái guovllus. Dát guovlu lea meroštallon stivrejuvvon luondduturismma avádahkan. Doaimmain mohtorfievrruiguin johtin – dahjege mohtorgielkkástallan, girdi- ja helikoptersáhtosteamit ja mohtorfanastallan – heivejit fuonimusat meahcceguvlui. Go mohtorfievrruiguin dáhpáhuvvi fitnodatekonomalaš turisma čađahuvvo vuohkkasit ráddjejuvvon vuogi mielde guovllu gierdannávccaid olis ja eará geavahanhámiid dáfus dohkálaš vuogi mielde, de dat buktá guvlui áigáiboahtovejolašvuođaid ja addá birgenlági báikkálaš olbmuide guovllu ja dilálašvuođaid bures dovdi oahpisteaddjin ja turistafitnodatolmmožin. Buot dát ovddida oppalaš mieđisvuođa luonddusuodjalussii. Juohke sadjái ja álo ii dieđusge sáhte iige oppa galggage mohtorfievrruiguin beassat.</p>
<p>Avádagas johtalit iehčanassii iežaset fámuiguin vánddardeaddjit – vuosttažettiin guolásteaddjit ja meallut – ja stivrejuvvon luonddumátkkálašjoavkkut. Dán avádagas johtalit olbmot mealgat unnit go vánddardeami guovddášavádagas. Prográmmabálvalusaid doarjjabáikin oaivvilduvvon ng. isidaston láigostobut mohtorfievrruiguin dáhpáhuvvi ja eará vugiiguin go iežas fámuiguin johtaleaddji stivrejuvvon luonddumátkkálašjoavkkuide ja buot geavaheddjiide oaivvilduvvon láigostobut leat dán avádagas. Avádahkii eai huksejuvvo ođđa gámppát ođđa sajiide, dego eai earáge meahcceguovllu avádagain. Stivrejuvvon luondduturismma avádahkii gullet merkejuvvon mohtorgielkávuojáhagat, vánddardeami guovddášavádaga stuorraduottarguovllu olggobeale eanemus geavahuvvon vuojáhagat ja guolásteddjiide ja fanastalliide nu bivnnuhis Boazoeanu– Leahttáseanu čáhcevánddardanjohtolat. Ođđa merkejuvvon johtolagat dán avádahkii eai plánabaji áigge evttohuvvo, vaikko dasa várrejuvvo vejolašvuohta boahtteáiggis. Avádahkii stivrejuvvo dábálaččat mohtorfievrruiguin ja eará go iežas fámuiguin dáhpáhuvvi luondduturisma, goas geavahandeaddu meahcceguovllu davágeaže stuorraduottarguovllus ja boazodollui mávssolaš guovlluin bissu govttolaš dásis. Olgobáikegoddelaččaid iehčanassii gielkkástallan ja fitnodatekonomalaš beanasafárat ráddjejuvvojit Meahciráđđehusa váldegottálaš mohtorgielkávuojáhaga ala. Beanasafáraide mieđihuvvojit johtinlobit dasa lassin Háldis Megonjávrri bokte manni fuolahusjohtolahkii cuoŋománu loahpa rádjai.</p>
<p>Stivrejuvvon luondduturismma avádat lea Meahciráđđehusa muorra- ja bázahusfuolahusa vuollásaš. Meahcceguovllu dálá stohpofierpmádat lea huksejuvvon measta ollásit ovdal meahcceguovlolága ásaheami. Guovllu geavahit eanet ja eanet, ja danin geavaheami stivren dihte ja luonddu gollama hehtten dihte dihto bivnnuhis gohttensajiide Boazoeanu- ja Leahttáseanu sisa huksejuvvojit dikšojuvvon gáddáimannan- ja dolastallanbáikkit oktan bázahusaid ođđasitatnobálvalusain. Turistafitnodatolbmot geatnegahttojit dábálaččat buktit mielddiset guvlui dárbbašlaš boaldinmuora ja čorget ja doalvut eret guovllus daid ruskkaid, mat leat báhcán sin orrumis. Avádaga bokte šaddet stivrejuvvon luondduturisma ja iehčanassii vánddardeapmi ovttaárvosaš geavahanhápmin, vaikko guktot galgetge váldit vuhtii boazodoalu, dahjege dat eai oaččo stuoribut hehttet boazoealáhusa. Avádahkii sáhttá dahkat geavahansoahpamušaid boazo- ja luondduealáhusdoarjjabáikkiid mearreáigásaš sajáiduhttimis. Meahciráđđehus čuovvu ovttas Giehtaruohttasa bálgosiin ahte guovllu lustageavaheapmi – iehčanassii vánddareapmi dahje stivrejuvvon luondduturisma – ii heađuš dárbbašmeahttumit boazodoalu ja bargagoahtá dárbbu mielde heađuštusaid jávkadan dihte. Avádat lea merkejuvvon kártii fiskadiin (govva 12). 72 <em type="bold">7 Luonddu- ja dološmuittuidsuodjaleapmi 7.1 Duogášdieđut </em></p>
<p>Luonddusuodjalus ii leat bođuid eará luonddugeavaheamis, muhto buot geavaheamis leat mielde maiddái suodjalanbealit. Ovdamearkka dihte bistevaš geavaheami prinsihppa gullá vuovde- ja boazodoalu ja maiddái bivddu prinsihpaide. Nuba čuovvovaččas ovdanbuktojit čohkkejuvvon hámis luonddusuodjalusa dáfus buot mávssoleamos áššit ja prinsihpat ja dárbbašlaš sierradoaimmat. Danin oassi ovdanbuktojuvvon áššiin bohtet ođđasit dán logus, dasgo dat leat merkejuvvon plánii juo eará áššeollisvuođaid oktavuođas. Logus gieđahallojuvvo maiddái dološmuittuid suodjaleapmi meahcceguovllus. 7.1.1 Luonddusuodjalus ja meahcceguovloláhka</p>
<p>Meahcceguovllut eai leat rievtti mielde luonddusuodjalanguovllut dahjege dat eai leat vuođđuduvvon luonddusuodjalanlága vuođul. Meahcceguovlolága oppalaš ákkastallamiin daddjojuvvo ahte <span type="quote">”luonddusuodjalanguovllut eai iešalddes deavdde meahcceguovlluid luonddudollui ja máŋggabealat geavaheapmái guoskevaš buot dárbbuid. Dasa lassin lea dárbu vuođđudit dakkár guovlluid, mat eai leat normála ekonomiijaanus, muhto mat eai maiddái livčče nu čavga suodjaluvvon go luonddusuodjalanlága (71/1923) [1096/1996] mieldásaš suodjalanguovllut”</span>.</p>
<p>Meahcceguovloláhka hehtte dihto doaimmaid, mat rievdadit sakka luonddu, muhto muđui meahcceguovllut leat láhkamearrádusaid ektui seamma sajádagas go daid birastahtti guovllut. Luonddusuodjalanláhka (1096/1996) ii bajit meahcceguovlluid sierra ovdan, muhto láhka heivehuvvo meahcceguovllus seammaláhkai go earáge guovlluin. 7.1.2 Giehtaruohttasa meahcceguovllu sajádat luonddusuodjalusas</p>
<p>Giehtaruohttasa meahcceguovllu lulábealeravda lea davviboreálalaš šattolašvuođaavádaga davágeahčen nu ahte molsašuvvá hemiarktalaš avádahkan. Guovlu lea lahka Jiekŋameara ja Giellasa ja dát dagaha hui čielga dovddu sihke mearalašvuođas ja nannándálkkáldagas. Buot mearaleamos lea meahcceguovllu davágeahči.</p>
<p>Giehtaruohttasa meahcceguovllu rádjin lea Norgga bealde Raisduottarháldi duovddadikšunguovlu, Ráisevákki álbmotmeahcci ja eará suodjalkeahtes, muhto geainnuhis ja meahcceguovllulágan guovllut. Lulágeahčen guovlu laktása Leahttáseanu-Jiehtájoga jekkiidsuodjalanguvlui. Meahcceguovllu siste leat Ánnjaloannji luonddusuodjalanguovlu ja Somašjávrri váldegottálaš duovddasuodjalanguovlu. Ovttas dáin guovlluin čoggo viiddis meahcceguovllulágan ja viehka luonddudilálaš ollisvuohta (govat 1 ja 13).</p>
<p>Giehtaruohttasa guovlu lea Suoma luondduárvvuid dáfus áidnalunddot guovlu, mii spiehkasta oalát eará Suomas: guovllus leat ollu Suoma mihtuid mielde áitatvuloš šaddo- ja eallišlájat ja buot Suoma badjel 1 000 mehtera allosaš duottarčohkat. Eatnasat áitatvuloš šaddošlájain leat goittot dábálaččat Norgga bealde. Giehtaruohtas lea Suoma arktaleamos guovlu. Danin gánnáha áinnas čuovvut guovllu ealli- ja šaddošlájaid gávdnomis, vuogáiduvvamis ja valljivuođas dáhpáhuvvi nuppástusaid, ee. dálkkádatnuppástusaid čuovvumušaid guorahaladettiin. Suopma lea árvalan Giehtaruohttasa meahcceguovllu 1998:s Natura 2000 -fierpmádahkii loddedirektiiva (SPAguovlu) ja luondodirektiivva (SCI-guovlu) vuođul. 73</p>
<p>Suoma Giehtaruohtas lea seakkalágan gudji Ruoŧa ja Norgga stuorraduottarguovlluid gaskkas. Eallit johtalit dán viiddis guovllus riikkarájiin beroškeahttá. Dán galgá váldit vuhtii, go guorahallojit muhtun šlájaid – omd. goaskimiid ja mearragoaskimiid, njálaid ja getkkiid – lohkumearit Giehtaruohttasa meahcceguovllus.</p>
<p><em type="bold">Govva 13. </em>Luonddusuodjalanguovllut Giehtaruohttasa meahcceguovllus 2000:s. Liisa Kajala &amp; Teppo Loikkanen 2000. © Metsähallitus 2001, © Maanmittauslaitos 1/MYY/01. </p>
<p>Giehtaruohttasa meahcceguovllu rádji</p>
<p>LUONDDUSUODJALANGUOVLLUT: Ánnjaloanji luonddusuodjalanguovlu Válddejoga buolžžaidsuodjalanguovlu</p>
<p xml:lang="fin">Muonnjagorži Munnikurkkio</p>
<p xml:lang="smn">Ávžžášjávri</p>
<p xml:lang="olo">Raittijärvi</p>
<p xml:lang="smn">Somášjávri</p>
<p xml:lang="olo">Bihčosjávri Pihtsusjärvi</p>
<p>Ánnjaloanji luonddu- suodjalan-guovlu</p>
<p>Válddejoga buolžžaidsuodjalanguovlu</p>
<p xml:lang="vep">LUONDDUSUODJALANGUOVLLUT:</p>
<p xml:lang="smj">Ánnjaloanji luonddusuodjalanguovlu</p>
<p>Válddejoga buolžžaidsuodjalanguovlu</p>
<p>Giehtaruohttasa meahcceguovllu rádji 747.1.3 Suodjalandoaimmat ja beaivelottiid vuhtiiváldin</p>
<p>Ánnjaloanji luonddusuodjalanguovllu birra, mii lea vuođđuduvvon erenoamážit áitatvuloš beaiveloddešlájaid eallinbirrasiid dorvvastan dihte, dahkkojuvvo sierra dikšun- ja geavahanplána. Giehtaruohttasa meahcceguovllu luondu ja geavaheapmi -vuođđočielggadusas leat guorahallon maiddái Ánnjaloanjis áicojuvvon áitatvuloš beaiveloddešlájat, daid eallinbirasgáibádusaid ja daidda guoskevaš áittadahkkit. Čielggadusa bohtosat leat adnojuvvon ávkin plána árvalusain.</p>
<p>Vuđolaš dutkamii bohccuid váikkuhusas šattuid ja divrriid gávdnomii livččii dárbu, vai sáhtášii čielggadit moanaid beaiveloddešlájaid ekologiija ja biebmošaddogáibádusaid ja ákkastallon vuogi mielde plánet guvlui dárbbašlaš suodjalandoaimmaid. Dát gáibidivččii smávva iskkadanviidodagaid, mat livčče áidojuvvon ahte eallit eai sáhtáše guohtut. Beaiveloddečoaggin dálá hámis ii leat áitimin ii áitatvuloš šlájaidge, dasgo beaivelottit leat valjis, eaige olbmot leat jámma čoaggimin beaivelottiid. Beaivelottiid sierra inventerenvuogit leat suomagillii gieđahallon ee. Čáhce- ja birashálddahusa almmustuhttinráiddus. 7.1.4 Arkeologalaš suodjalanperspektiivvat</p>
<p><em type="italic">Giehtaruohtas ássanbirasin </em></p>
<p>Lappi oarjedavágeahči – nuppeláhkai go eanas oassi Mátta-Suomas – lei juo mannánjieŋa suttadettiin 10 000 jagi dassái badjelis go dalá Baltia jiekŋajávri, eaige ovdamearkka dihte Eanodaga guovllus dáhpáhuvvan šat jiehki jávkama maŋŋá stuorit nuppástusat čázádagain. Davimus Suoma ássit ásaiduvve juo geađgeáiggis seamma jogaid ja jávrriid gáttiide go dálá olbmot, ja dávjá vel áibbas seamma sajiide. Erenoamážit duottarguovllus buorit gohttensajit leat juvves eatnamiid dahje čáhccáivuođa ja suojehisvuođa ja ee. boaldinmuora vátnivuođa dihte viehka unnán, ja nuba seamma johkelegiid sáttoderpmiide leat olbmot don doložis gohtten ođđasit ja ođđasit. Go Nuortamearra ii goassege ollán gitta deike, de ássansajiid ii sáhte sajádaga vuođul ovttastahttit mange dihto gáddemuddui. Lulli-Suomas anolaš gáddesirdašuvvankronologiija dahje ássansajiid áigemeroštallama dološ gáddeallodaga vuođul ii ná sáhte geavahit Davvi-Lappis.</p>
<p>Guhká anus leamaš ássansajiin lea dávjá váttis earuhit nubbi nuppis ássanbázahusaid, mat leat sierra áigodagain, dasgo čielga eanaávdnasa ja gávdnosiid gearddástuvvama (stratigrafiija) ii Sámis galliige deaivva. Sáttoeatnamis gávnnusgearddit maiddái vigget seahkanit, jos asehis bajilduslavdnji gollá ráiggil. Máŋgii geavvá nu, ahte seahkanan ássanbáikkiid sierra ásaiduhttinmuttuid sáhttá áigemeroštallat dušše bierggastypologiija vuođul, nuppiiguin sániiguin báikki alde gávdnojuvvon biergasiidda ohccojuvvojit eará sajis vástideaddji, áigemeroštallon biergasat. <span type="quote" xml:lang="sma">”Buhtes”</span> oanehisáigásaš gohttensajit leat arkeologiija dáfus hui mávssolaččat, dasgo dušše dákkár oanehisáigásaš báikkiid vuođul sáhttá čielggadit, mat bierggastiippaid bohtet duođaid seamma áiggis ja man áigodahkii dat gullet. Ássanbáikki dieđalaš árvu ii leat nappo moktege ássanbáikki sturrodaga duohken. Go nuppe dáfus váldá vuhtii ahte dieđalaš čuozáhat duššá dađi álkibut mađi unnit dat sisdoallá ávdnasiid ja ráhkadusaid, de čielgá ahte juoga guovllu – ovdamearkka dihte aiddo Giehtaruohttasa – oppa ovdahistorjjálaš čielggadeapmi dahje čielggatkeahttá báhcin sáhttá leat hui unni duohken. Dolastallanbáikki dulben dahje vaikkoba dušše mopeda maŋŋejuvlla bolttastan vuojáhahatluottas álgán bieggaerošuvdna sáhttá duššadit dolastallanbáikki, mii livččii addán áidna sihkkaris duođaštanstuhka juoga arkeologalaš ihtaga agis dahje geavahanoktavuođas. 75</p>
<p><em type="italic">Guovllu arkeologalaš mihtilmasvuođat </em></p>
<p>Giehtaruohttasa meahcceguovllus leat dássážii inventerejuvvon čieža giddes dološbázahusa: vihtta sieiddi, okta ng. sámegieddi ja okta buoridangáldu. Buot dieđut bohtet Samuli Paulaharjus. Guovllus eai dássážii leat dieđus ovdahistorjjálaš ássanbáikkit eaige gottiid bivdorokkit, muhto dása dáidá leat sivvan dušše dutkamiid váilevašvuohta, dasgo guktot gávdnojit lahkosiin.</p>
<p>Giehtaruohttasa giddes dološbázahusaid inventeremis guovddážis leat sieiddit ja bálvvosbáikkit, main eatnasat leat guovllu oarjedavágeahčen. Nugo ovdalis lea deattuhuvvon, de Giehtaruohttasis ii leat dahkkojuvvon systemáhtalaš arkeologalaš inventeren. Dát oidno vuosttažettiin giddes dološbázahusaid, mat mannet dobbelii go njálmmálaš historjá – dego ovdahistorjjálaš ássanbáikkiid ja bivdorokkiid – váilumin, dasgo dieđuid mielde dákkár čuozáhagat gávdnojit lahkosiin moanat. Ovdahistorjjálaš ássanbáikkit sáhttet gávdnot erenoamážit jogaid ja jávrriid gáttiin, bivdorokkit fas čázádagaid gaskasaš boatkkain. Ruovddis dahkkojuvvon njuollagežiid dáidet leat geavahan eanas duottargottiid bivddus, ja bivdiin fertejit leat leamaš guovllus sierra doarjjabáikkit. Seammaláhkai sáhttá navdit Giehtaruohttasis gávdnot valjis maiddái maŋit, proto- ja árrahistorjjálaš sámemuddui guoskevaš čuozáhagaid – dego sámesiiddaid leairabáikkiid, gárddiid, čilaid jna. Giehtaruohttasa meahcceguovllus leat várra ássan juo geađgeáiggi rájes. Duođastusstuhkaid váiluma sivvan dáidá leat vuosttažettiin dutkamiid vátnivuohta, ja oktage inventeren sáhtášii rievdadit juo mealgat dili.</p>
<p>Bođugávdnosiid hárrái dilli lea seammasullasaš. Inventeremis guovddážis leat ruovddis dahkkojuvvon njuollageažit; earálágan gávdnosat eai leat guovllus. Goittotge dušše muhtun kilomehtera duohken meahcceguovllu ráji oarjjabealde Čáhkaljoga siste gávdnojedje 1989:s ovtta oanehis guorahallama áigge guokte kvartsihttadáiggas ja -bierggasgávdnoštumi, ja sierralágan dološbiergasat leat gávdnon maiddái miehtá Rádjeeanu ee. Mávnnas ja Márkanis. Maiddái bođugávdnosiid vátnivuođa ja homogenalašvuođa sáhttá ná navdit boahtit vuosttažettiin dutkamiid vátnivuođas.</p>
<p>Muhto eai giddes dološbázahusat eaige maiddái bođugávdnosat atte rivttes gova ovdahistorjjálaš ássama leavvanviidodagas guovllus. Sihke sieiddit ja njuollageažit leat gávdnon eanas jalges duoddaris guhkkin ássanguovlun heivvolaš johkalegiin, ja daid gávdnonsajiide orrotge váikkuhan eanet fuođđuid – vuosttažettiin gottid ja maŋŋelis bohccuid – johtaleamit geasiáigge. Bođugávdnosiid hárrái ferte maiddái váldit vuhtii dan, ahte jalges duoddarii guđđojuvon biergasat báhcet buorebut oidnosii, nu ahte maŋit buolvvat leat gávdnan daid álkibut go johkalegiid dakŋasiid ja lavnnji sisa gártan biergasiid. Biergasiid gávdnomii lea sihkkarit váikkuhan maiddái dat, ahte turisttat vánddardit eanas Gilbbesjávrri ja Háldi gaskasaš guovlluin, go fas meahcceguovllu guovddáš- ja nuortalullioasit leat báhcán ollu unnit fuopmášupmái. Lea váttis dadjat, manin Giehtaruohttasa meahcceguovllus leat gávdnon nu máŋga ruovdeáiggi áigásaš biergasa, muhto ii oktage bierggas geađgeáiggis dahje árrametállaáiggis. Ii leat jáhkkimis ahte guovlu livččii lean duon áigái áibbas ássameahttun; ovdal juo sáhttá jurddašit ahte juogo geađgeáiggis eai láven oaffaruššat vearjjuid duoddariidda, dahje dasto geađgebiergasiid lea dušše váddáset fuobmát meahcis. Okta mearkkašahtti ášši lea goittot dat, ahte measta buot geađge- ja árrametállaáiggi bođugávdnosat Eanodagas leat gávdnon eanadoallodoaimmaid oktavuođas, dábálepmosit beldema oktavuođas. Giehtaruohttasa meahcceguovllus eai leat bargan eanadoaluin, eai leat plogen vuvddiid dahje roggan golli, ja nuba lavnnji vuolde sáhttet leat biergasat, mt eai leat vel dássážii gávdnon. 76 <em type="bold">7.2 Luonddu rievdadan dahkkit </em>7.2.1 Boazodoallu </p>
<p>Boazodoalu birasváikkuhusat čuhcet guohtuma bokte oppa meahcceguvlui. Guohtun čuohcá bodne-, giedde- ja daŋasgeardái ja muoradaga nuorravuođamuttuide. Jahkásaš nuppástusat báhcet goittot nu unnin ahte rievdama lea váttis fuomášit oanehis áiggi sisa. Bohccot guhtot jeahkáliin gierragiid, muhto jeagil báhcá. Guohtuma dihte stuorra oassi lageš- ja ruohtasvesáin manná bohccuid biebmun. Danin muhtun vuovderádjelagežat leat sulastahttigoahtán eppelmuoraid, soahkevuovddit leat njárbugoahtán ja áiggi mielde ordarádji sáhttá njiedjagoahtit. Stuorimus váras leat badjosiid lagešbohtut. Smávva gollanerošuvdna vuhtto maiddái sáttobuolžžaid bievlasajiin, ee. Deatnomuotkki ja Muonnjagoržži gaskasaš sáttobuolžžain. Go bohccot guhtot liiggás báikkálaččat, de dat sáhttá čuohcit guovllus maiddái muhtun áitatvuloš beaiveloddešlájaide. Nuppe dáfus bohccuid ja smávvanjiččehasaid guohtun lasiha duottaršattolašvuođa máŋggahápmásašvuođa.</p>
<p>Meahcceguovloláhka lea dahkkojuvvon muhtumassii boazodoalu dorvvastan dihte, ja danin boazodoalu birasváikkuhusaid sáhttá dohkkehit nu guhká go guohtun lea bistevaš geavaheami vuođu alde. Go bohccot eai bibmojuvvo dálvit, de dat ovddida boazodoalu ekologalaš bistevašvuođa. Dehálaš lea maiddái heivehit ealuid geasseguohtoneatnamiid gierdama mielde. Árbevirolaččat dálveguohtoneatnamiid gierdan, ovdamearkka dihte boazodoallolágas, lea leamaš minimadahkkin mearrideamen alimus boazologu. Guohtoneatnamiid molssodanvuogádaga beavttálmahttin mearkkaša ollu guohtoneatnamiid gierdamii ja dan bokte birrasa dillái. 7.2.2 Eará luondduealáhusat</p>
<p>Luondduealáhusain guolástus ja rievssatbivdu váikkuhit vuosttažettiin guovlluid guolle- ja fuođđonáliid valljivuođagaskavuođaide. Megonjávreleagis leat gárdon čuđiid rievssahiid ee. dálvit 1997–1998 ja muhtun jávrriin, maidda lea álki beassat, leat bivdán firpmiiguin nu ollu árvoguliid ahte dat leat vátnugoahtán. Gárdun duoddaris sáhttá dagahit dan, ahte soahkerádji njiedjá ovttaskas sogiid hárrái, dasgo njeidojuvvon sogiid ruohtasvesát eai juogo menestuva dahje boazu borrá daid lasttaid, goas dat jápmet. Giehtaruohttasa meahcceguovllus lubmejit eanas guovllu guovd- dáš-, nuortalulli- ja oarjelulliosiin, ee. Ávžžásjávrri gili birrasiin ja Váldogeainnu 21 lahkosiin. Olgobáikegoddelaččat eai báljo lubme meahcceguovllus. 7.2.3 Mohtorjohtalus ja luondduturisma</p>
<p>Meahccejohtalus geasiáigge loaktá báikkuid luonddu. Girdinválla bivnnuheamos guovlluin sáhttá heađuštit vánddardeddjiid meahcceguovlovásáhusaid lassin maiddái goittot muhtun šlájaid, maidda lea erenoamáš dehálaš meahcceguovllulágan eallinbiras. Áibmojohtalusa eará birasváikkuhusat bohtet ovdan vuosttažettiin eahpenjuolgga. Stuorimus heajos beallin lea várra ludnen ja boaittobealeguovlluid nohkan. Mohtorgielkkástallan ja beatnagat heađuštit erenoamážit giđđadálvve bohccuid nu, ahte ruohtahit čoavjjehiid obbasis. 777.2.4 Vánddardeapmi</p>
<p>Giehtaruohttasis leat vánddardan juo guhká ja vánddardeami váikkuhusat oidnojit šattolašvuođas bivnnuhis johtolagaid ja stobuid lahkosiin. Vánddardeami váikkuhusat meahcceguovllus vuhttojit maiddái bivnnuhis gohttensajiin, erenoamážit Leahttáseanu siste. Kalohttageinnodat lea báikkuid nohkan ja govdon. Gohttensajit Leahttáseanu siste leat báikkuid nohkan ja áiggiid mielde ludnejuvvon. Gáddesogiid fas leat njeaidán boaldinmuorran. 7.2.5 Gáiddusváikkuhusat</p>
<p>Áimmukvalitehtas eai leat dáhpáhuvvan meahcceguovllus dakkár nuppástusat, maid sáhtášii mihtidit dahje oaidnit. Guovlu lea áimmukvalitehta dáfus Suoma buhttáseamos. 7.2.6 Guollegilvimat</p>
<p>Buriid čuovžačáziid leat bilidan 1960- ja 1970-loguin, go daidda leat gilvojuvvon vieris čuovžašlájat. Liiggálaš čuovžagilvimat leat maiddái duššadan guovllu rávdo- ja dápmotčáziin. 7.2.7 Ođđa šlájat</p>
<p>Miŋka lea njiččehasain ođđa šládja meahcceguovllus. Dan leavvama lea gal ráddjemin jalges duoddaris suttessajiid vátnivuohta. Miŋka lea beaktilis smávvanávdi ja beassespeadjár, mii váikkuha rievssannállái ja guovllus bessejeaddji lottiid valljivuođagaskavuođaide. Guovllu guolleriggodahkii miŋka ii dáidde olus váikkuhit.</p>
<p>Rieban ii leat ođđa šládja, dasgo juo logiid jagiid boares leavvankárttaid mielde rieban gávdno miehtá Eanodaga. Ovdal rieban lea goittot dušše finadan ain duollet dálle njálaid bessenguovllus doppe buot arktaleamos jalges duoddaris. Nuba rieban ii leat ovdal ásaiduvvan ee. Giehtaruohttasa meahcceguvlui, go dasa gávdnojedje buoretge guovllut. Riebana bissovaš leavvan jalges duoddarii sáhttá boahtit omd. čuovvovaš áššiin: 1) riebannálli vuovdeavádagas lea bearehaga laskan, goas eai šat gávdno friddja reviirrat ovddeš guovlluin 2) njállanálli lea mannan maŋás ja unnon njállaservodagat eai leat bastán suddjet iežaset rie-banis 3) biebmodilli jalges duoddaris lea rievdan riebanii buoret guvlui ee. njála vátnuma dihte.</p>
<p>Dálkkádaga liegganeapmi ii leat vel várra lasihan jalges duoddara buvttadeami nu ollu, ahte dat váikkuhivččii riebana leavvamii guvlui. 7.2.8 Muorrageavaheapmi</p>
<p>Muorrageavaheapmi lea áitimin badjosiid lagešvuvddiid. Erenoamážit boaldinmuora váldin sáhttá loaktit báikkálaš lagešvuvddiid. 78 <em type="bold">7.3 Luonddudili čuovvun </em>7.3.1 Meahciráđđehusa ja sierra dutkanlágádusaid doaimmat guovllus </p>
<p>Meahciráđđehussii gullá čuovvut iežas hálddašan guovlluid luonddu rievdama ja áitatvuloš ja hárvenažžan šaddan ealli- ja šaddonáliid ja doaibmat daid dorvvastan dihte. Meahciráđđehus galgá čuovvut maiddái fuođđonáliid ovdáneami ja geahččalit ovttasráđiid fuođđodikšunbiriin ja fuođđodikšunovttastusain dorvvastit daid. Dáidda doaimmaide gullá ee. dikšun- ja geavahanplána dahkan, bargoveaga skuvlen ja birasustitlaš doaibmavuohki. Meahciráđđehus doallá sierralágan áitatvuloš šlájaid registara, čuovvu dađistaga stuorranávddiid logu ja lohká iežas eatnamiin leahkki fuođđodárkongolmmačiegahasaid.</p>
<p>Giehtaruohttasa meahcceguovllu šattolašvuođatiippat ja daid gávdnon leat kártejuvvon jagiid 1996 ja 1997 luondotiipakártemis, mii govččai oppa Davvi-Lappi luonddudikšunguovllu.</p>
<p>Meahciráđđehus lea dutkan viidát daid lustageavaheddjiid, geat johte Giehtaruohttasa meahcceguovllus jagiid 1996–1997. Dutkamušas čielggadedje guovllu lustageavaheami ja lustageavaheddjiid oainnuid ee. das, mo guovllu sáhtášii geavahit ja makkár rusttegiidda livččii dárbu.</p>
<p>Helssega allaoahpahaga Gilbbesjávrri biologalaš stašuvdna lea kárten 1970-logu rájes Giehtaruohttasa elliid ja šattuid ja dutkan erenoamážit daid vuoigáiduvvama Suoma arktaleamos guvlui.</p>
<p>Meahccedutkanlágádusa ciebandutkit leat čielggadan ciebannáliid, ee. goddesáhpániid nállemolsašuddama, biebmogeavaheami ja sajádaga biebmogollosis.</p>
<p>Guovllu gazzalottiid bessema ja náliid leat čuvvon ja besiid dárkkistan máŋggat loddebuđaldeaddjit. Dáid guhtaliid leat čuvvon Meahciráđđehusa geahču vuolde ee. goaskin- ja bárbmofállenáliid.</p>
<p>Fuođđo- ja guolledoalu dutkanlágádus lea dutkan guovllu guoládaga ja guohtoneatnamiid dili. 1996:s gárvvásmuvai dutkamuš Davvi-Lappi bálgosiid dálveguohtoneatnamiid dilis ja 1998:s fas dutkamuš oppa boazodoalloguovllu geasseguohtoneatnamiid dilis.</p>
<p>Norgalaš dutkit leat kárten erenoamážit Ráisevákki álbmotmeahci, mii lea Giehtaruohttasa meahcceguovllu nuortadavábealde. Dat lea hui šattolaš ja šládjarikkis vággeguovlu. 7.3.2 Lastamáhtoroasut</p>
<p>Giehtaruohttasa guovllus lastamáhtu lea duššadan vuvddiid sihke geassit 1993 ja 1995. Meahciráđđehus kártii lastomáhtoguovlluid girdis 15.9.1995. Guorahallamis gávdnojedje 15 roassoguovllu, maid oktiirehkenaston viidodat lea sullii 4 000 ha. Dáin guovlluin 10, viidodaga dáfus oktibuot sullii 3 200 ha, leat juogo muhtumassii dahje ollásit meahcceguovllu siste. Vihtta lastamáhtoguovllu – oktiibuot sullii 350 ha – leat muhtumassii dahje ollásit Leahttáseanu–Jiehtájoga jekkiidsuodjalanguovllus. Okta guovlu (420 ha) lea ollásit ja nubbi muhtumassii (250 ha) meahcceguovllu olggobealde váldogeainnu 21 oarjjabealde gávcci kilomehtera mátkkis Iitovuohppis Geađgejávrái. Lastamáhtoguovllut leat 50–1 000 ha viiddu. Buot buohkanassii roassoguovlu ii leat nu hirbmat viiddis iige guovlu leat jagi 1995 maŋŋá olus viidon. Meahciráđđehus, Meahccedutkanlágádus ja Fuođđo- ja guolledoalu dutkanlágádus vuođđudedje 1995:s vihtta 790,25 ha viidodaš iskkadansaji Njamatjoga lulábeallai – golbma lastamáđu dagahan roassoguvlui ja guokte roassoguovlluid olggobeallai (govva 14).</p>
<p>Lastamáhtu <em type="italic">(Epirrita autumnata) </em>lei ovddit háve valjis Davvi-Lappis 1960-logus, goas dat duššadii ee. Ohcejoga Geavu luonddumeahcis ja Báišduoddara meahcceguovllus viidát lagešvuvddiid. </p>
<p><em type="bold">Govva 14. </em>Lastamáhtoguovllut Giehtaruohttasa meahcceguovllus ja dasttán dan lahkosiin. Liisa Kajala &amp; Teppo </p>
<p xml:lang="fin">Loikkanen 2000. © Metsähallitus 2001, © Maanmittauslaitos 1/MYY/01.</p>
<p>Giehtaruohttasa meahcceguovllu rádji</p>
<p xml:lang="smn">Ávžžášjávri Raittijärvi</p>
<p xml:lang="smn">Somášjávri</p>
<p xml:lang="fin">Muonnjagorži Munnikurkkio</p>
<p xml:lang="smn">Bihčosjávri</p>
<p xml:lang="olo">Pihtsusjärvi</p>
<p xml:lang="deu"><em type="bold">Nr </em></p>
<p xml:lang="nno"><em type="bold">Ha </em></p>
<p><em type="bold">Jahki </em></p>
<p><em type="bold">Fámolašvuohta </em>1 50 1995 normála 2 100 1993–95 ollislaš 3 250 1995 normála, muhtumussii dilkui 4 170 1993–95 ollislaš 5 270 1995 dilkui 6 420 1993–95 ollislaš 7 550 1995 dilkui 8 50 1995 normála 9 150 1995 normála 10 350 1995 normála, unnánaš dilkui 11 1 000 1995 dilkui </p>
<p>Giehtaruohttasa meahcceguovllu rádji 10807.3.3 Áitatvuloš šlájat</p>
<p xml:lang="smj"><em type="italic">Njálla </em></p>
<p>Eanodagas dárkkistedje giđđat 1998 51 njálabieju, main 45 ledje áibbas gurrosat, golmma biejus ledje riebančivggat ja golmma biejus rávis rieban. Buot buohkanassii Eanodaga njállanállin 1998:s Asko Kaikusalo árvvoštalai eanemustá logi oktagasa ja oppa suomabeale nállin eanemustá 20 oktagasa. Giehtaruohttasa meahcceguovllus leat sihkkarit 17 biedjobolnni, main 13 ledje áibbas gurrosat, muhto njealji biejus lei rieban. Njálla lea bessen meahcceguovllus maŋimuš 1990-logu álggogeahčen. Ovttaskas njálaid deaivá jahkásaččat. Njálla lea šaddan hárvenažžan ee. boazodoalu beavttálmuvvama dihte, riebannáli leavvama dihte ja maiddái várra das, ahte 1980-logu maŋŋá eai leat leamaš goddesáhpánjagit.</p>
<p>Njállanáliid ahtanuššama ja čuovvuma várás lea vuođđuduvvon Eurohpá uniovnna Life-prošeakta, man njunnošis lea doavttir Anders Angerbjörn Stockholmma allaoahpahagas ja man ollašuhttimis leat leamaš Suomas mielde Meahciráđđehusa Davvi-Lappi luonddudikšunguovlu ja Meahccedutkanlágádus.</p>
<p><em type="italic">Stuorranávddit </em></p>
<p>Albbas ja geatki leat Giehtaruohttasa meahcceguovllus vehá dábáleappot go guovža ja gumpe. Erenoamážit meahcceguovllu lulágeahčen sihke albbas- ja geatkenálli leat ahtanuššan muhtun muddui 1990-logu álggu rájes. Albasabesiid gávdnomis eai leat sihkkaris dieđut Suoma bealde. Geatki johtala viidát guovllus riikkarájiid rastá. Meahciráđđehus lea árvvoštallan ahte Giehtaruohttasa birrasiin leat 10–12 geatkki, main 3–5 pára bessejit. Dáid jagiid Fuođđo- ja guolledoalu dutkanlágádus lea sirddihan lulás vihtta varris- ja ovtta njiŋŋelasgeatkki.</p>
<p>Giehtaruohttasis ii leat bissovaš guovža- ja gumpenálli, vaikko ovttaskas elliid deaiváge guovllus duollet dálle. Norgga bealde gumpe dáidá leat dábáleabbo.</p>
<p>Meahciráđđehus lea lohkan návdelinnjáid dálvit nu, ahte lea atnán ávkin RKTL:a návdedutkamuša. 1999:s Giehtaruohtas ja UK-meahcci leat válljejuvvon gokčevaš, guovlluguovdasaš stuorranávddiid luoddalohkanguovlun. Lohkamat sihke Giehtaruohttasis ja UK-meahcis dahkkojuvvojit dákkár beivviid, mat heivejit bures lohkamii. Lohkamis leat mielde guhtta bargopára ovtta beaivvi áigge.</p>
<p><em type="italic">Goaskin </em></p>
<p>Giehtaruohttasis leat dieđuid mielde golbma reviirra, main 1999:s guokte ledje ássojuvvon. Dasa lassin guovllus beaggá leat soames earáge reviira. Dasttán meahcceguovllu lahkosiin lea vel okta reviira. Muhtumat dán guovllu goaskimiin bessejit várra Norgga bealde. Mearkkašahttin dán dahká dat, ahte Suoma boazodoalus buhttenvuogádat lea rievdaduvvon nu, ahte vuođđun leat váldojuvvon reviirrat. Dalle buhtadussubmái váikkuhit ássojuvvon reviirrat ja girdinmáhtolaš čivggat. Meahciráđđehus doallá goaskinbeasseregistara ja dárkkistuhttá jahkásaččat buot reviirraid ja besiid. Birasministeriija várre stáhtabušehttii dán ulbmila várás servodaga ruđaid.</p>
<p><em type="italic">Mearragoaskin </em>1999:s Giehtaruohttasis ii lean dieđuid mielde oktage sihkkaris beassebáiki. 81 </p>
<p xml:lang="smj"><em type="italic">Bárbmofálli </em></p>
<p>Bárbmofálli lea jeaggeloddi. Beasi dat dahká jeaggái dahje heaŋggobáktái. Bárbmofálli vuhtto bessen guovllus, vaikko vel 1999:s ii lean dieđuid mielde oktage ássojuvvon beassi, boares beassesajit gal ledje. Meahciráđđehus doallá beasseregistara bárbmofálliin ja vástida suodjalanplána ollašuhttimis.</p>
<p xml:lang="smj"><em type="italic">Rievssatfálli </em></p>
<p>Rievssatfálli bivdá eanas rievssaha ja girona. Dat besse dábálaččat jalges duoddaris ceakko bávttiin ja juvves johkaskurččuin. Árvalit ahte Suomas bessejit sullii 30 pára. Šlája lea buot eanemus áitimin lágahis moniid ja čivggaid čoaggin. Rievssatfálli ii gillá birasmirkkuin, dasgo dat orru davviguovlluin birra jagi. Giehtaruohttasa rievssatfállenállin lea árvvoštallon 3–5 pára. Meahciráđđehus lea oktiiheiveheamen náli čuovvuma.</p>
<p><em type="italic">Giljobaš </em></p>
<p>Giehtaruohttasa meahcceguovllus lea várra goas nu leamaš giljobaš, dasgo vel 1900-logu álggus dat lei dieđuid mielde Davvi-Lappis dábáleabbo go čuonjá. Erenoamáš áitatvuložin klassifiserejuvvon giljobačča bessennálli gahčai 1940–1950-loguin ja lea dan maŋŋá dađistaga geahppánan. Goappáge loddeatlaskártemis giljobačča eai deaivan Giehtaruohttasis, mii lei goas nu šlája nannoseamos bessenguovlu Suomas. Lea vejolaš ahte šládja lea doppe sogahuvvan. Meahcceguovllu jeakkit ja sieđga- ja lagešgáttat láddot, jávrrit ja johkaguorat leat goittot dakkár guovllut, mat heivešedje bures giljobačča bessemii. Stuorimus sivvan giljobačča jávkamii atnet dan eallinbirrasiid rievdama ja meahccebivddu dan fárren- ja dálveorrunguovlluin Ruoššas ja Kazakstanis.</p>
<p xml:lang="smj"><em type="italic">Stuorrafiehta </em></p>
<p>Stuorrafiehta besse sihke Nuortameara rittus ja Davvi-Lappi jeaggeládduid birrasiin. Eatnasat stuorrafiehttagiin bessejit Mearrabađaluovtta rittus, gos nálli lea sakka vátnon. Sámis stuorrafiehta klassifiserejuvvo erenoamáš áitatvuloš šládjan: bessennállin árvvoštallet eanemustá 100 pára. Atlaskártemiid mielde sihkkaris bessemat Giehtaruohttasa meahcceguovllus leat dan nuortadavágeahčen.</p>
<p xml:lang="smn"><em type="italic">Fierváviroš </em></p>
<p>Fierváviroš besse Jiekŋameara riddoguovlluin Kanada sulluin gitta Sibirjái. Giellasa alimus gáissiin šlája deaivá guorba duottarjávrrážiid lahkosiin dadjat juo šattuhis sajiin, davimus Norggas gitta Lulli-Norgii. Suomas fierváviroš besse dušše alimus duoddariin Háldis Dierpmesvári rádjai. Vuollel 900 mehtera allodagas dan ii deaivva gallii. Suomas leat árvvu mielde 5–20 pára.</p>
<p><em type="italic">Ruoššaállat </em></p>
<p>Ruoššaállat besse guorbaseamos duottarguolbaniin. Dat lea sakka vátnon Suomas 1900-logus. Dán áigge dát arktalaš lottit bessejit Suomas vuollel 10 pára. Šládja lea geahppánan maiddái Davvi-Norggas ja Ruoŧas. Giehtaruohttasa atlaskártema oktavuođas ruoššaállat lea vuhtton Dierpmesjávrri birrasiin. 82</p>
<p xml:lang="dan"><em type="italic">Dálveruoivil </em></p>
<p>Dálveruoivila deaivá Davviriikkain Giellasa oarjjageahčen, gos dan leavvanviidodat aiddo dal de ollá Suoma beallai Giehtaruohttasa stuorraduoddariidda. Eai leat sihkkaris dieđut, man ollu dálveruoivilat gávdnojit bessenáigge Suoma bealde. Náli sturrodahkan lea árvvoštallon 5–20 pára. Beassi lea dábálaččat ceakko duottarheŋgos.</p>
<p><em type="italic">Áitatvuloš beaivelottit Giehtaruohttasis </em></p>
<p>Go lea sáhka Giehtaruohttasa hárvenaš ja áitatvuloš beaivelottiin, de galgá deattuhit dihto áššiid. Eatnasat dáin šlájain leat <span type="quote">”álo”</span> gávdnon guovllus eaige daid leavvanviidodagas dahje valljivuođas leat áican earret moadde spiehkastaga bissovaš nuppástusaid. Daid áitatvulošvuohta vuođđuduvvá dan duohtaáššái ahte šlája lunddolaš hárvenašvuohta Suomas lea sivvan daid áitatvulošvuhtii. Dasa lassin buot hárvenaš šlájat, mat gávdnojit meahcceguovllus, gávdnojit maiddái Sánás ja/dahje Unna-Mallážis. Eatnasat, Suoma beaiveloddedili dáfus hárvenaš šlájain, mat gávdnojit dušše Giehtaruohttasa guovllus, gullet ođđa riikkaidgaskasaš áitatvulošguorahallama IUCN:a (ja ovdditge guorahallanvuogi) vuođul vuolit ii-áitatvuloš dahje dušše áitatvuloš luohkkái, jos áitatvulošvuhtii eai ásahuvvo eará lasseákkat. Dát boahtá das ahte šlájaid gávdnonsajiin daid eallinbirrasiid viidodagat leat hui stuorrát omd. daid gieddebeaivelottiid ektui, mat ellet lullin duođaid gáržžes sajiin. Juo dušše Sáná ja Unna-Malláža lulábealevielttit mannet viidodaga dáfus badjel daid ákkaid, mat leat ásahuvvon kritihkalaččat áitatvuloš šlájaide. Jos šládja gávdno vel Doskalhárjjisge, de dan gávdnonviidodat šaddá juo nu stuorisin, ahte dat sáhttá juoba gahččat ollásit eret áitatvuloš šlájaid listtus. Addojuvvon ákkaid vuođul sáhttá šládja, mii gávdno ovtta dahje guovtti sajis, klassifiserejuvvot áitatvuloš šlájaide, dasgo ovttaskas stuorrage gávdnonsadji sáhttá jávkat áiggi mielde, ja olbmo doaimmaid dálá viidodat galgá váldojuvvot vuhtii. Huksema ja bohccuid liigeguohtuma lassin ii hárveneamosge šlájaid leat eará áitimin go dálkkádatnuppástus, mii dábálaččat guđđojuvvo eret, go guorahallojuvvo áitatvulošvuohta.</p>
<p><em type="italic">Áitatvuloš šattut </em></p>
<p>Giehtaruohttasa meahcceguovllus gávdnojit čiežanuppelot bohccešaddošlája, maid sáhttá klassifiseret áitatvuloš šattuide. Moanat dáin šlájain šaddet Suomas dušše Giehtaruohttasa gáissiid gálkavuođus. Eatnasat leat klassifiserejuvvon áitatvulošluohkkái: gánnáha dárkot, hárvenaš. Duottaršattuid áitatvulošvuohta boahtá populašuvnnaid unnivuođas. Dat sáhttet duššat dahje vátnut vahágis, eallinbirrasiid gollama dahje čoaggima dihte.</p>
<p type="listitem">Dárkonvuloš ja hárvenaš šattuide gullet</p>
<p type="listitem">stuorrabusságeahpil (Antennaria lanata) – ráfáidahtton</p>
<p type="listitem" xml:lang="est">báljesbusságeahpil (Antennaria porsildii)</p>
<p type="listitem">biikasiepman (Lappula deflexa) – ráfáidahtton</p>
<p type="listitem">gironbiellu (Campanula uniflora) – ráfáidahtton</p>
<p type="listitem">gollegazzabađvi (Draba alpina) – ráfáidahtton</p>
<p type="listitem">daŋasruvsu (Rhododendron lapponicum) – ráfáidahtton</p>
<p type="listitem">bákteluffelaš (Silene uralensis) – ráfáidahtton</p>
<p type="listitem">báktesuorbmarássi (Potentilla nivea) – ráfáidahtton</p>
<p type="listitem">riššanoarsa (Ranunculus sulphureus) – ráfáidahtton</p>
<p type="listitem" xml:lang="est">gáisábusságeahpil (Antennaria nordhagenniana)</p>
<p type="listitem">bánnaváksi (Chamorchis nordhageniana) – ráfáidahtton 83</p>
<p type="listitem">lukteoaivi (Kobresia myosuroides) – ráfáidahtton</p>
<p type="listitem">vilgesgeapman (Pseudorchis albida) – ráfáidahtton.</p>
<p type="listitem">Váravuollásaš šaddošlájat leat</p>
<p type="listitem">arnihkka (Arnica alpina) – ráfáidahtton</p>
<p type="listitem">johkahávvar (Trisetum subalpestre) – ráfáidahtton</p>
<p type="listitem" xml:lang="vep">bajošlávkeneillet (Armeria maritima ssp. sibirica) – ráfáidahtton.</p>
<p type="listitem">Erenoamáš áitatvuloš lea</p>
<p type="listitem">ruvsacammu (Erigeron borealis) – ráfáidahtton.</p>
<p>Giehtaruohttasa meahcceguovllus dárkkistuvvojedje boares gávdnondieđut meahcis báikki alde sullii 25 áitatvuloš bohccešattus jagiid 1997–1998. Ánnjaloanji luonddusuodjalanguovllu šattolašvuohta kártejuvvui geassit 1998. <em type="bold">7.4 Guovllu lustageavaheami stivren ja plánen </em>7.4.1 Johtolagaid ja rusttegiid plánen </p>
<p>Giehtaruohttasa meahcceguovllu geavaheapmái guoskevaš plánain – erenoamážit jos daidda gullá eanavuođu boltun – gánnáha váldit vuhtii ahte sierralágan ovdahistorjjálaš giddes dološbázahusaid váilun dálá inventeremis ii suige oaivvil dan, ahte dakkárat eai gávdno guovllus. Erenoamážit geađgeáiggi ássanbáikkiid lea dávjá viehka váttis fuobmát, ja áššedovditge šaddet dorvvastit gokčojuvvon eatnamiin iskkadanroggamiidda. Davvi-Lappis dološ ássanbáikebázahusat leat goittot dasttán eanagierragis; ovdamearkka dihte Heahtás ja Bealdovuomis leat goivon moanaid badjel 6 000 jagi boares čuozáhagaid, main ieš gávnnusgeardi ii lean go sullii moaddelot sentte asu.</p>
<p>Dálá vásáhusaid vuođul sáhttá dadjat ahte buorit leairabáikkit – dego goike ja duolba sáttodearpmit čázádagaid gáttiin – leat leamaš viehka sihkkarit ovdditge áiggiid ássiid anus, dávjá juoba duháhiid jagiid áigge. Lea nappo viehka jáhkehahtti ahte measta gos beare vuogas leairabáikkis ovdamearkka dihte Leahttáseanu siste leat eatnan siste ja vejolaččat aldege mearkkat boarráset ássamis – mearkkat, mat dološmuitolága mielde leat automáhtalaččat ráfáidahtton. Davvi-Lappi vuovdeguovlluin leat dahkkojuvvon muhtun muddui arkeologalaš dutkamušat erenoamážit 1980-logus ja 1990-logu álggus, muhto ieš duottarguovlluid eai leat báljo dutkan systemáhtalaččat, dasgo daidda eai leat čuohcán dakkár huksen- ja lávvaplánenfitnut, mat gáibidivčče dološmuitolágas daddjojuvvon dárkkistemiid ja roggamiid. 847.4.2 Lustageavaheddjiid stivren ja oahpisteapmi</p>
<p>Lustageavaheddjiid stivren, oahpisteapmi ja rávven leat guovddážis meahcceguovllu luonddudilálašvuođa seailluheamis. Juohkeolbmovuoigatvuođaid vuođul johtaleaddji lustageavaheddjiid geahččalit stivret meahcis rusttegiiguin ja johtolagaiguin, mat leat biddjojuvvon eret rašis ja gollanhearkkes čuozáhagaid luhtte. Áitatvuloš šlájaid šaddan- ja sajádatbáikkit eai muitaluvvo olmmošeatnatvuođaide. Dan sadjái muitaluvvo, mat šlájat leat áitatvuložat dahje hárvenaččat ja ahte dáid šlájaid ii oaččo čoaggit iige heađuštit. Ee. danin galget leat Kalohttageinnodaga álggogeahčen ja girdihámmanis áiccalmahtti oahpistantávvalat, mat leat áiggi dásis ja dasa lassin turismma sesoŋgaáigge oahpistanstohpu, mas lea bargi. Távvalat, oahpistančállosat, oahpisteaddjit ja stohpobearpmat muitalit guovllu arktalaš luonddus ja luonddusuodjalusas, sámekultuvrras, stuorraduoddariid stroaŋga vánddardandilálašvuođain, vánddardeapmái ráhkkaneamis, meahcceguovllu njuolggadusain ja birrasa seasti vánddardeamis, jna. Oahpistanstobus vástidit maiddái vánddardeddjiid diđoštallamiidda, merkejit bajás ja sirdet ovddosguvlui fidnejuvvon máhcahaga (ee. áiccastagaid áitatvuloš šlájain) ja muitalit guovllu lundui ja dan geavaheapmái guoskevaš eará áššiin. <em type="bold">7.5 Plána árvalusat </em>7.5.1 Eallinbirrasiid suodjaleapmi 1) Meahciráđđehus čuovvu meahcceguovllu luonddu dili ja dan nuppástusaid, álgá dárbbašlaš suodjalandoaibmabijuide ja dieđiha mearrideddjiide. </p>
<p>Ágga: Dát gullá oassin Meahciráđđehusa luonddusuodjalanbargguide. Oktan dehálaš čuovvungaskaoapmin lea gárvvásmuvvamin báikediehtovuogádat meahcceguovllu biotohpaid birra. 7.5.2 Šlájaid suodjaleapmi 2) Meahciráđđehus dahká ovttasráđiid dutkiiguin plána goaskimiid ja mearragoaskimiid sihke bárbmo- ja rievssatfálliid ja njála suodjalan dihte.</p>
<p>Ágga: Dát gullá oassin Meahciráđđehusa luonddusuodjalanbargguide. 3) Riebanpopulašuvnna meari čuvvot ja dan geahččalit bivdduin doallat hui vuollin, vai njálas fuonit gilvaleaddjin livččii doarvái eallinsadji ja biebmu. Meahciráđđehus dahká dárbbašlaš riebanbivdinsoahpamušaid báikkálaš meahccebivdiiguin ja luondduealáhusbargiiguin, go lea vuos gullan áššis Eanodaga fuođđodikšunovttastusa ja Giehtaruohttasa bálgosa.</p>
<p>Ágga: Dát gullá oassin Meahciráđđehusa luonddusuodjalanbargguide. Olbmuid, geat barget dáiguin áššiiguin, heivvolašvuohta sihkkarastojuvvo. 4) Áitatvuloš šattuid šaddansajit dárkkistuvvojit báikki alde meahcis. Vejolašvuođaid mielde geahččalit dárkilit čuovvut ruvsocammu, bajošlávkeneilleha, arnihka ja gáisábusságeahpila populašuvnnaid.</p>
<p>Ágga: Dát gullá oassin Meahciráđđehusa luonddusuodjalanbargguide. 857.5.3 Guovllus johtaleami, lustageavaheami ja dutkamuša stivren</p>
<p><em type="italic">Dološmuittuid suodjaleapmi </em>5) Meahciráđđehus dutkkaha Museovirastoi meahcceguovllus buot huksekeahtes báikkiid, maid-da plánejit lustageavahanrusttegiid, ovdago dárkilet huksenplánat dahkkojuvvojit ja ollašuhttojit. </p>
<p>Ákkat: Dološmuittuid suodjaleapmi. Ná barggut eai beasa gaskkalduvvat, ja go guovllu arkeologiija dovdojuvvo dássážii viehka unnán, de sáhttet ovttage čuozáhaga duššama dihte jávkat cealkemeahttun divrras dieđut.</p>
<p><em type="italic">Dutkamuš </em>6) Meahciráđđehus lea mielde dutkamušain ja doarju dutkamušaid, main čielggaduvvojit ja čuvvojuvvojit guovllu elliid ja šattuid gávdnon, lassáneapmi ja vuogáiduvvan arktalaš birasdilálašvuođaide ja luonddudilli ja dan rievdan. </p>
<p>Ákkat: Meahcceguovloláhka. Meahciráđđehusa luonddusuodjalanbarggut. Ekologalaš bistevašvuođa dorvvasteapmi ja áitatvuloš šlájaid suodjaleapmi. 7) Meahciráđđehus mieđiha dutkanlobiid ja daidda guoskevaš meahccejohtaluslobiid dušše hui bures ákkastallon meahcce- ja gieddebargguid čađaheapmái. Buot luonddudillái váikkuheaddji dutkamušaide guoskevaš meahccebargguid ja materiála čoaggima várás galgá leat čálalaš dutkanplána, mas čielgá ee. dutkama áiggetávval ja ulbmilat ja dat, makkár materiála galgá čoggojuvvot ja mo dutkan váikkuha birrasii. Ohccin galgá leat dutkanlágádus dahje ohcamuššii galgá laktojuvvot dutkansuorggi ovddasteaddji dutkanlágádusa dahje allaoahpahaga lágádusa cealkámuš fitnu dieđalaš ákkain.</p>
<p>Ágga: Meahcceguovlluid luonddudilálašvuođa ja áitatvuloš šlájaid dorvvasteapmi.</p>
<p><em type="italic">Vánddardeapmi </em>8) Meahciráđđehus čuovvu Kalohttageinnodaga gollama ja hukse dárbbu mielde gollan ja váralaš sajiide roviid, dorjjohaga ja/dahje ráhpparusttega dahje rievdada johtolaga johtima. Eará sadjái dákkár rusttegat eai dahkkojuvvo guovllu meahcceguovloiešlági seailluhan dihte. </p>
<p>Ágga: Guovllu meahcceguovloiešlági dorvvasteapmi, dorvvolašvuođa- ja luonddusuodjalanbealit. 9) Boazoeanu sihke Leahttáseanu ja dan mávssoleamos oalgejogaid ovttastuvvansajiide ráhka-duvvojit stivrejuvvon luondduturismma avádahkii dárbbašlaš sajiide fuolahanvuloš gáddáimannan-, dolastallan- ja orustansajit oktan bázahusaid čoaggin- ja sirrenbáikkiiguin. Meahciráđđehus čuovvu guovllu guolástanturismma ovdáneami ja álgá dárbbašlaš joatkkadoaibmabijuide guovllu meahcceguovloiešlági ja ná maiddái dan geasuhusa dorvvastan dihte.</p>
<p>Ágga: Guovllu meahcceguovloiešlági dorvvasteapmi. 10) Meahciráđđehus jávkada badjelmearálaš dolastallanbáikkiid – erenoamážit divrras johka-gáddeniittuin – ja lágida Leahttáseanu siste čorgenbargguid.</p>
<p>Ágga: Guovllu meahcceguovloiešlági dorvvasteapmi. 8611) Meahciráđđehus ovddida guovllu oahpistandoaimma. Gilbbesjávrris Kalohttageinnodaga álgui vuođđuduvvo luonddustohpu, Kalohttageinnodaga olgooahpistangalbbat ođasmahttojit ja guovllu stobuid várás dahkkojuvvojit stohpobearpmat, main muitaluvvo ee. luonddusuodjalusa ja guovllu bázahusfuolahusa birra.</p>
<p>Ágga: Oahpistandoaibma mearkkaša ollu vánddardeami birasváikkuhusaid hálddašeamis ja ovddalgihtii ráhkkanahtti gádjundoaimmas. Oahpistangalbbaid ja rávvagiid bidjan áiggi dássái. Guovllu meahcceguovloiešlági dorvvasteapmi. Birasbajásgeassin.</p>
<p><em type="italic">Mohtorgielkkástallan </em>12) Mohtorgielkkástallan stivrejuvvo ja ráddjejuvvo lohpepolitihkain, man mielde johtin vuojáha-gaid olggobealde dáhpáhuvvá olgobáikegoddelaččaide stivrejuvvon, oahpistuvvon ja ráddjejuvvon vuogi mielde. Meahciráđđehus bearráigeahččá ovttasráđiid bolesiin ja rádjegozáhusain mohtorgielkkástallama guovllus. </p>
<p>Ágga: Boazodoalu vejolašvuođaid dorvvasteapmi. Ruossalasvuođaid garvin. Eará go badjeolbmuid johtaleami guottetguovlluin miesse–geassemánus galgá garvit.</p>
<p><em type="italic">Meahccejohtalus geasiáigge </em>13) Meahciráđđehus mieđiha meahccejohtaluslobiid dušše vealtameahttun fuolahanbargguide. </p>
<p>Dárbbašlaš njealjejuvllatvuojáhagat biddjojuvvojit nu, ahte áitatvuloš šattut eai daid mielde vuojedettiin vaháguva eaige eatnamat gola dárbbašmeahttumit. Meahciráđđehus bearráigeahččá geasiáigásaš meahccejohtalusa ovttasráđiid bolesiin ja rádjegozáhusain. Boazodoallit ja luondduealáhusbargit stivrejuvvojit geavahit merkejuvvon ja muhtumassii roviiguin nannejuvvon njealjejuvllatvuojáhagaid. Jeaggeguovlluid njealjejuvllatrovit dollojuvvojit ortnegis ja dat ráhkaduvvojit lasi dušše, jos luonddudilálašvuođa dorvvasteapmi dan gáibida.</p>
<p>Ágga: Guovllu meahcceguovloiešlági dorvvasteapmi. Luonddusuodjalus.</p>
<p><em type="italic">Áibmojohtalus </em>14) Meahciráđđehus stivre lusta- ja luondduturismma helikopterjohtalusa seaivunsajiide, mat nammaduvvojit sierra, ja soahpá suorggi fitnodatolbmuin helikopterjohtalusa eará ravdaeavttuid birra guovllus. </p>
<p>Ágga: Áibmojohtalusláhka ja meahcceguovloláhka. Boazodoalu ja guovllu meahcceguovloiešlági dorvvasteapmi, Giehtaruohttasa lustageavaheaddjidutkamuš. Ruossalasvuođaid geahpedan dihte galgá meahcceguovllu lustageavaheapmái guoskevaš áibmojohtalusa stivret ávžžuhusaiguin ja ráddjehusaiguin, ee. girdiáiggiide ja seaivunsajiide guoskevaš soahpamušaiguin. 87</p>
<p><em type="italic">Guolástus </em>15) Meahciráđđehus gilvá Giehtaruohttasa čáziide dušše guovllu dilálašvuođaide heivvolaš čuovžža dahje sirdá báikkálaš dápmot- ja rávdonáliid jávrriide, main dain leat lunddolaš lassánanvejolašvuođat. Meahciráđđehus sáhttá ráddjet guolástusa Eanodaga guolledoalloráđđádallangotti árvalusaid mielde ee. rávdo- ja dápmotnáliid nannen dihte (gč. logu 3.2.5 guolástan- ja guoládagadikšunárvalusat). </p>
<p>Ágga: Meahcceguovllu luonddudilálašvuođa seailluheapmi, guolástanláhka ja -ásahus.</p>
<p><em type="italic">Boaldinmuorraváldin </em>16) Meahciráđđehus čujuha luondduealáhusbargiide ja boazodolliide boaldinmuora váldinsajiid nu, ahte dat eai čuoze lagešvuvddiide. Boaldinmuora váldin gildojuvvo dábálaččat guovlluin, mat leat badjelis go 550 mehtera. Megon- ja Boazojávrri vákkiin ja daid davábealde sogiid ii oaččo njeaidit eará go báikkálaš olbmuid gárddiid várás. Dát árvalus ii guoskka boazodoaluin bargamii. </p>
<p>Ágga: Bistevaš geavaheami dorvvasteapmi. Luonddusuodjalus: badjosiid lagešvuvddiid ja daid šlájaid seailluheapmi. Boazodoalloláhka. <em type="bold">7.6 Plána ávžžuhusat </em>1) Boles ja rádjegozáhus galggašeigga ovttasráđiid Meahciráđđehusain beavttálmahttit eren-oamážit mohtorgielkkástallama bearráigeahču meahcceguovllu stuorraduottarguovllus cuoŋo– miessemánus. </p>
<p>Ágga: Boazo- ja luondduealáhusa dorvvasteapmi. Dárbbašmeahttun ruossalasvuođaid garvin. Meahcceguovloiešlági seailluheapmi. 2) Meahccedutkanlágádus galggašii dutkat bohccuid geasiáigásaš guohtuma váikkuhusaid lagešvuvddiid ođasmuvvamii maiddái Giehtaruohttasa lastamáhtoguovlluin ja inventeret guvlui vuođđuduvvon iskkadansajiid.</p>
<p>Ágga: Meahcceguovlluid luonddudilálašvuođa seailluheapmi ja boazodoalu dorvvasteapmi. Iskkadansajiid muoradaga ja šattolašvuođa mihtideapmi jeavddalaččat dahká vejolažžan nuppástusaid čuovvuma. 3) Livččii dađistaga dárbu dutkat bohccuid váikkuhusaid šattuid ja rikkehis eallišlájaid gávdno-mii.</p>
<p>Ágga: Ná sáhtášii čielggadit moanaid beaiveloddešlájaid ekologiija ja biebmošaddogáibádusaid ja ákkastallon vuogi mielde plánet guvlui dárbbašlaš suodjalandoaimmaid. 88 <em type="bold">8 Birasváikkuhusaid árvvoštallan 8.1 Láidehus </em></p>
<p>Meahcceguovlluid dikšun- ja geavahanplánaid dahkan ii gula daidda fitnuide, maid hárrái ng. YVA-lága (Láhka birasváikkuhusaid árvvoštallanmeannudeamis 468/1994) vuođul galgá dahkkojuvvot birasváikkuhusaid árvvoštallan. Lága 5. logus, mii gieđahallá <span type="quote">”almmolaš čielggadangeatnegasvuođa”</span>, gávnnahuvvo goittotge ahte: ”Birasváikkuhusat galget čielggaduvvot ja árvvoštallot doarvái viidát, go eiseválddit leat válmmaštallamin dakkár plánaid ja prográmmaid, maid ollašuhttin sáhttá mealgat váikkuhit birrasii, muhto maidda eai heivehuvvo 2 logu njuolggadusat árvvoštallanmeannudeamis.”</p>
<p>Árvvoštallama dahkan vuođđuduvvá ovddit lága 24 §:ii ja birasministeriija bivdagii. Birasministeriija ii bivdán vástideaddji árvvoštallama, go nannii Bátneduoddara ja Kemihaara meahcceguovlluid dikšun- ja geavahanplánaid. Bievrrašjávrri meahcceguovloplána hárrái ministeriija bivddii árvvoštallama giđđat 1999. Ministeriija bivddii čielggadit, <span type="quote">”mo Bievrrašjávrri meahcceguovllu dikšun- ja geavahanplána ja dan ollašuhttin váikkuhivččii birrasii ja sámiid sajádahkii ja vejolašvuođaide bargat iežaset kultuvrii guoskevaš boazodoaluin”</span>. Seamma oktavuođas birasministeriija árvalii ahte vástideaddi árvvoštallama galggašii dahkat ja laktit maiddái Giehtaruohttasa ja Váhčira meahcceguovlluid dikšun- ja geavahanplánaide.</p>
<p>Jearaldat lea nappo vuosttažettiin plána kulturváikkuhusaid ja sosiálalaš ja ekonomalaš váikkuhusaid árvvoštallamis <span type="quote">”doarvái viidát”</span>, nugo lágas daddjojuvvo. Árvvoštallan vuođđuduvvá girjjálašvuhtii, ee. Meahciráđđehusa 1999:s (Luonddusuodjaleami ráiddus A) almmustuhttin <span type="quote">”Giehtaruohttasa meahcceguovllu luondu ja geavaheapmi”</span> -vuođđočielggadussii, plána hárrái addojuvvon cealkámušaide, Lydia Heikkilä bargogohččosii ja su dahkan sámi oassebeliid jearahallamii, Meahciráđđehusa Eanodaga doaimmahagas bargi olbmuid oainnuide ja guovllus dokumenterejuvvon dieđuide. <em type="bold">8.2 Birasváikkuhusaid árvvoštallan meahcceguovloplánemis </em>8.2.1 Árvvoštallama vuolggasajit </p>
<p>Go plána bargogohčus – meahcceguovloláhka – gáibidii loahppaboađusin dušše ovtta molssaeavttu árvaleami, de dás árvvoštallojit oppalaččat plána árvalusaid váikkuhusat ohcaluvvon birasváikkuhusaid ektui ja ákkastallojuvvo, manin dáidda árvalusaide lea bohttojuvvon birasministeriija rávvaga mielde (Rávvagat plánaid ja prográmmaid birasváikkuhusaid árvvoštallamis. Birasministeriija 1998). Gánnáha fuomášit ahte barggu álggus ledje moanat molssaeavttut. Daid joavkkus plána árvalusat leat áiggi mielde válljašuvvan, hápmašuvvan ja dárkkálmuvvan dain ságastallamiin, mat leat leamaš meahcceguovllu geavaheddjiiguin.</p>
<p>Árvvoštallama oppalaš vuolggasadjin lea dat, ahte birasváikkuhusat šaddet dábálaččat dušše plána árvalusain ja ávžžuhusain – nuppiiguin sániiguin dain áššiin, maid plána rievdada dan ovddit dilis. Ná jos meahcceguovllu juoga geavahanvuogi birra ii leat árvalus, de plánas ii leat dasa maiddái birasváikkuhus. Seammaláhkai jos meahcceguovllu geavaheapmi lea rievdamin plánas nu ahte Meahciráđđehus ii sáhte dasa váikkuhit, de nuppástusa birasváikkuhus ii árvvoštallojuvvo. 89</p>
<p>Plánas sáhttet goittot leat birasváikkuhusat almmá árvalusaid hagage. Plána sáhttá ovdamearkka dihte buktit ovdan meahcceguovllus ođđa ja mávssolaš dieđuid, mat váikkuhit almmolaš jurddašanvuohkái, ja stivre ná mearrideddjiid. Dahje ovdamearkka dihte jos plánas eai árval ahte guovllu juoga geasuheaddji báikái, dego Háldái, manni johtolat galgá dás duohkoge merkejuvvot, de johtolat sáhttá govdut bálgáid dahje luottaid fierpmádahkan ja vánddardeaddjit láhppot meahcceguvlui, jos fáhtehallet neavrresdálkái.</p>
<p>Plánain vurdet dábálaččat konkrehtalaš fitnuid dego huksema, roggama, luondduriggodagaid ávkinatnima jed. Meahcceguovloplánemis ii dábálaččat leat ná, muhto máŋgii dilli lea aiddo nuppegežiid. Dahjege oppalaččat geahčadettiin: Mađi unnit Meahciráđđehus hukse, doaibmá ja ovddida, de dađi buorebut meahcceguovlolága ulbmilat ollašuvvet. Dát bealli – ahte ii <span type="quote">”ovddiduvvo”</span> – sáhttá leat báhcán cealkámušaddiin fuomáškeahttá; hilgojuvvon fitnut go eai oidno plána árvalusain.</p>
<p>YVA-logus 8.3 geardašuvvet vuollelogut <span type="quote">”Sámekultuvrra dorvvasteapmi”</span> ja <span type="quote">”Luondduealáhusaid dorvvasteapmi”</span>, dasgo dáid loguid leat háliidan ovdanbuktit oppalaččat nu, ahte spiehkastuvvo plána eará ohcaluvvon birasváikkuhusain.</p>
<p type="listitem">Ohcaluvvon birasváikkuhusat leat namuhuvvon meahcceguovlolágas. Dat leat:</p>
<p type="listitem">guovllu meahcceguovloiešlági seailluheapmi</p>
<p type="listitem">sámekultuvrra dorvvasteapmi</p>
<p type="listitem">luondduealáhusaid dorvvasteapmi</p>
<p type="listitem">guovllu máŋggabealat geavaheami ja dan vejolašvuođaid ovddideapmi.</p>
<p>Go plána goittot váikkuha viidát – erenoamážit guhkesáiggeulbmiliin – báikkálaš olbmuid eallimii ja guovlluid ávkinatnimii, de leat plána birasváikkuhusaid geahččalan guorahallat máŋgga perspektiivvas, nugo YVA-lágas ávžžuhuvvo. Lága <span type="quote">”ulbmilin lea ovddidit birasbeliid vuhtiiváldima [ja] – – dasa lassin ovddidit riikkavuložiid, servošiid ja eiseválddiid vejolašvuođaid leat mielde plánemis ja buoridit vejolašvuođaid heivehit oktii ulbmiliid ja oainnuid, go válmmaštallojit plánat ja prográmmat”</span> (Birasministeriija 1998).</p>
<p>Láhkamearrádusaid – ee. meahccejohtaluslága, boazodoallo- ja luondduealáhuslága, meahcástanlága, guolástanlága, jna., sosiálapolitihka, márkaniid ja bearráigeahččama nuppástusat váikkuhit mealgat sierra ealáhusaid gánnáheapmái ja dakko bokte maiddái meahcceguovlluid geavaheapmái. Muhto go dáidda áššiide ii sáhte váikkuhit plána bokte, de lea gehččojuvvon ahte ii gánnát vuđolaččat guorahallagoahtit ekonomalaš váikkuhusaid. Ovdamearkka dihte boazodoalu hárrái leat jagi 1999 deaivilit gohčodan <span type="quote">”boazodoalu superjahkin”</span> duon jahkái deaivan moanaid mearkkašahtti láhkaásahusođastusaid dihte, mat leat mealgan váikkuhan ekonomalaččat ja sosiálalaččat boazodollui. Meahciráđđehussii guoskevaš njuolggo servodatlaš gollováikkuhusat leat ovdanbuktojuvvon plána logus 9 Plána ekonomalaš gollováikkuhusat Meahciráđđehussii. 908.2.2 Birasváikkuhusat</p>
<p><em type="italic">Ekologalaš váikkuhusat </em></p>
<p>Dikšun- ja geavahanplána bokte geahččalit heivehit oktii meahcceguovllu sierra geavahanhámiid ulbmiliid ja nuppe dáfus meahcceguovloláhkii gullevaš luonddusuodjalanulbmiliid nu, ahte nuppástusat čuozášedje guovllu luonddudilálašvuhtii nu unnán go vejolaš. Plánas árvaluvvon doaibmabijuid ekologalaš váikkuhusat leat ovdanbuktojuvvon logus 7 Luonddu- ja dološmuittuidsuodjaleapmi.</p>
<p><em type="italic">Sosiálalaš ja kultuvrralaš váikkuhusat </em></p>
<p>Buot birasváikkuhusain leat sosiálalaš bealit. Lundui ja huksejuvvon birrasii čuohcci váikkuhusat bohtet dávjá ovdan eahpenjuolgga sosiálalaš váikkuhusaid bokte. Sosiálalaš váikkuhusat árvvoštallojit, vai sáhtášii čielggadit ja ovddalgihtii ráhkkanit guovllu olbmuid eallinkvalitehtii ja guovllu ovdáneapmái boahtti nuppástusaide, árvvoštallat ja einnostit servoša ja guovllu návccaid vuogáiduvvat nuppástuvvi dilálašvuođaide, árvvoštallat nuppástusaid mearkkašumi sierra oassebeliid dáfus, váldit vuhtii ja heivehallat fitnus boahtti ruossalasvuođaid ja plánet áiggi bále, mo heajos beliid sáhttá geahpedit. Sosiálalaš váikkuhusaid guorahaladettiin lea dehálaš čielggadit maiddái dan, geaidda váikkuhusat čuhcet.</p>
<p><em type="italic">Ekonomalaš váikkuhusat </em></p>
<p>Suoma meahcceguovlluin lea stuorra álbmotekonomalaš imagomearkkašupmi. Riikkaidgaskasaš suodjalangeatnegasvuođaid ollašuhttimis meahcceguovllut mearkkašit ollu váikkuhanviidodagaset dihte. Plána ekonomalaš váikkuhusaid guorahallamis vulgojuvvo goittotge guovlluekonomiija perspektiivvas. Oppa riikka ekonomiijai plána ii goittot nu olus mearkkaš, dasgo oppa riikka dáfus dehálaš čovdosat – dego ruvkedoaimma stivren – leat juo váldojuvvon mielde meahcceguovloláhkii.</p>
<p>Plána vuođđuduvvá bistevaš ovdáneami prinsihpaide nu, ahte dat geahččala heivehit oktii ekonomalaš, sosiálalaš, kultuvrralaš ja luondduárvvuid. Dat, mo dát oktiiheiveheapmi lea dahkkojuvvon, váikkuha geavadis plána ekonomalaš váikkuhusaide. Ekonomalaš bistevašvuhtii vikkadettiin vuohkin lea árvaluvvon ahte luondduturismma rusttegat ja oahpisteapmi galget bajásdollojuvvot ja ovddiduvvot, birrasa seasti oahpistandoaibma deattuhuvvot ja luondduealáhusaid vejolašvuođat dorvvastuvvot. 8.2.3 Plánenproseassa mearkkašupmi birasváikkuhusaid árvvoštallama perspektiivvas</p>
<p>Giehtaruohttasa meahcceguovllu plánemis oassálasti plánen ja báikkálaš olbmuid ja čanasjoavkkuid gullan lea leamaš mávssolaš oassi plánemis ja dan sosiálalaš bistevašvuođas. Giehtaruohttasa meahcceguovloplánema lea leamaš stivremin álggu rájes Meahciráđđehusa ásahan Eanodaga ráđđádallangoddi, mas leat leamaš mielde Sámedikkis guokte ovddasteaddji ja Eanodaga gielddas golbma ovddasteaddji. Plána birra lea dasa lassin máŋgii ráđđádallon sierra ee. Sámedikkiin, Eanodaga guolledoalloráđđádallangottiin ja Giehtaruohttasa bálgosiin, dieđihuvvon rahpasit ja dollojuvvon buohkaide rabas dilálašvuođat plánema álgomuttus giđđat 1997 Gilbbesjávrris, Gárasavvonis, Bálojotnjálmmis, Heahtás ja meahcceguovllus Njamahis ja Ávžžášjávrris. Báikkálaš olbmot gullojuvvojedje dasa lassin, go plánaveršuvdna lei gárvvásmuvvan, ovdal 91čálalaš cealkámušaidaddima njukčamánus 1999 Gilbbesjávrris, Gárasavvonis, Bálojotnjálmmis ja Heahtás. Buot ožžojuvvon máhcahat lea merkejuvvon bajás ja váldojuvvon plánemis vuhtii.</p>
<p>Sámekultuvrra dorvvasteapmi ja dan ollašuvvan dikšun- ja geavahanplánas árvvoštallo daid perspektiivvaid vuođul, mat leat boahtán ovdan meahcceguovloplánema áigge. Árvvoštallama vuođđun Meahciráđđehus lea geavahan dutki, magister Heikkilä bargogohččosa, mii vuođđuduvvá Giehtaruohttasa bálgosa, Sámedikki ja Giehtaruohttasa muhtun ovttaskas sámiid jearahallamiidda, girjjálašvuođadieđuide ja dutki iežas oainnuide. Árvvoštallamis leat dasa lassin geavahuvvon vuođđun Sámiid bistevaš ovdáneami prográmma jagis 1998 ja heivvolaš osiin (almmolaš prinsihpat) Sámedikki cealkámuš (30.6.1999) Anára gieldda turismma ovddidanprográmma birra jagiide 2000–2006. Dikšun- ja geavahanplána birra lea ráđđádallon Sámedikkiin ja dan birra leat addán iežaset oaivila meahcceguovloplánema ráđđádallangotti sámelahtut, Giehtaruohttasa bálgosa stivra ja eará ovttaskas sámit. Lohku ii eisege ovddas vuđolaččat guovllu buot sámiid oainnuid.</p>
<p>Meahciráđđehussii ovdanbuktojedje plánema ovdánettiin sierralágan sávaldagat. Oasi dain sáhtii dohkkehit, oasi ii. Dat sávaldagat, mat dohkkehuvvojedje, oidnojit plána árvalusain. Dat fas, mat eai dohkkehuvvon, eai oidno dábálaččat gostege. Hilgojuvvon árvalusat leat goittot mávssolaš oassi plána dahkanproseassas, ja dat govvidit bealisteaset, mo plána guđege árvalussii lea bohttojuvvon. Hilgojuvvon árvalusaid gieđahallan lea leamaš seamma mávssolaš oassi plána dahkamis go ieš plánii gártan árvalusatge.</p>
<p>Meahciráđđehus bivddii plánaveršuvnnas čálalaš cealkámušaid 68 oassebealis ja oaččui daid 26 bealis. Cealkámušain ovdanbuktojuvvon rievdadan- ja divvunárvalusaid vuođul Meahciráđđehus dagai čoahkkáigeasu divvun- ja rievdadanevttohusain oktan ákkastallamiiguin. Plánas ja dasa dahkkojuvvon rievdadanárvalusaid birra ráđđádallojuvvui 26.5.2000 Sámedikkiin. Dáin ráđđádallamiin Sámediggi dárkkálmuhtii iežas čálalaš cealkámuša. Meahciráđđehus dievasmahtii plána, dan teavstta ja árvalusaid ákkastallamiid dáid ráđđádallamiid vuođul. Dan maŋŋá plána rievdadanárvalusat oktan ákkastallamiiguin gieđahallojedje vel oktii Meahciráđđehusa Eanodaga ráđđádallangottis 28.9.2000. Lágiduvvon ságastallandilálašvuođas dahkkojuvvui soames dárkkálmuhttin plánatekstii ja plána árvalusaide. <em type="bold">8.3 Plána birasváikkuhusat </em></p>
<p>Plána birasváikkusat guorahallojit dán oktavuođas meahcceguovlolága njealji váldoulbmila mielde. Go meahcceguovlolága váldoulbmiliid – dahjege ohcaluvvon birasváikkuhusaid – juksan dihte plána árvalusain leat ekologalaš, kultuvrralaš ja ekonomalaš váikkuhusat, de váikkuhusat leat juogaduvvon daid mielde, dárbbu mielde goittotge nu, ahte leat ovttastahtton sosiálalaš ja ekonomalaš dahje sosiálalaš ja kultuvrralaš váikkuhusat. Plána váikkuhusat sámekultuvrii leat goittotge ovdanbuktojuvvon dás spiehkastemiin, áššetemáid mielde. 8.3.1 Guovllu meahcceguovloiešlági seailluheapmi</p>
<p>Guovllu meahcceguovloiešláhkái gullá luonddudilálašvuohta, muhto maiddái dan geavaheami iešláhki, sierra geavaheaddjijoavkkuid vásáhusat guovllu geavaheapmái guoskevaš ruossalasvuođain, boares ráhkadusat ja rusttegat oktan kulturduovdagiin ja dasa lassin johtolagat. Vuolggasadjin lea meahcceguovllu dilli ja iešláhki dalle, go meahcceguovllu plánen álggahuvvui 1996:s. 92</p>
<p><em type="italic">Sosiálalaš ja kultuvrralaš váikkuhusat </em></p>
<p>Giehtaruohttasa meahcceguovllus bohtet bures oidnosii lustageavaheapmi, luondduturisma ja boazodoallu ja dakko bokte sámekultuvrra vejolašvuođaid dorvvasteapmi. Eará luondduealáhusaid mearkkašupmi lea unnit go Bievrrašjávrri ja Darvvatvári meahcceguovlluin. Luondduturismma ja lustageavaheami váldoguovllut leat meahcceguovllu davágeaže stuorraduoddariid vákkiin ja Boazoeanu–Leahttáseanu siste ja vehá unnibuš Roabi guovllus.</p>
<p>Giehtaruohttasa meahcceguovlu lea buot bivnnuheamos Suoma meahcceguovlluin ja doppe leat fitnan dađistaga eanet ja eanet olbmot 1930-logu rájes. Giehtaruohtas lea maŋimuš guovlu Suomas, gos boazosámit lávejedje árbevirolaččat johtit bohccuideasetguin dahjege guovlu gos barge johtaleaddji eallinvugiin (nomadisma) gitta 1960-logu rádjai. Meahcceguovllus lea Ávžžášjávrri sámegiláš, gos ásset measta birra jagi. Buot guovllu boazodoallit leat sámit.</p>
<p>Avádatjuogu bokte dorvvastuvvo guovllu árbevirolaš atnu, muhto seammás ráhkkanuvvo dasa ahte boahtteáiggis guovllus leat eanet ja eanet olbmot, geat johtalit iežaset fámuiguin juohkeolbmovuoigatvuođaiguin. Avádatjuohku dorvvasta maiddái vejolašvuođaid bargat bistevaš vuogi mielde luondduturismmain. Plánas árvaluvvon avádatjuoguin, go dan ovttastahttá beaktilis bearráigehččui, dorvvastuvvojit vejolašvuođat bargat boazodoaluin. Dát fas dorvvasta sámekultuvrra vuođu seailuma guhkesáiggeulbmiliin: viiddis guovlluide ii huksejuvvo mihkkege ja lobit mieđihuvvojit hui unnán ja dárkilis guorahallama vuođul. Oppa meahcceguovlu bissu boazodoalloguovlun dás duohkoge, ja meahcceguovllu eai báljo geavat eanas oasi jagis. Sesoŋgabajiid olggobealde guovllus ii leat báljo lustageavaheapmi ja bohccot bállejit ráfis guohtut boahtteáiggisge vánddardeami guovddášavádagas ja stivrejuvvon luondduturismma báttilágan avádagas. Meahciráđđehus mieđiha meahccejohtaluslobiid meahcceguvlui dušše ealáhusaid vuođul ja plánas árvaluvvon avádagaide ja vuojáhagaide; geasiáigásaš meahccejohtaluslobiid lustageavaheddjiide Meahciráđđehus ii mieđit. Mávssu vuostá oažžu lobi vuođul bargat smávvát mátkeealáhusain, go dat bearráigehččojuvvo. Lohpepolitihkka, erenoamážit mohtorgielkkástallama hárrái, dárkkistuvvo dárbbu mielde plána árvalusain daddjojuvvon vuogi mielde. Fitnodatolbmuin, geat eai čuovo addojuvvon rávvagiid, sáhttá geassit lobi gaskan turismabaji ja sáhttá geavvat nuge, ahte dákkár lohpi ii mieđihuvvo ollege maŋit turismabadjái. Eanodaga gieldda ássit ožžot mohtorgielkkástallat lága mielde iežaset ruovttugieldda siste.</p>
<p>Fitnodatekonomalaš beanageasusdoibmii Meahciráđđehus mieđiha lobiid áigodahkii 1.10.–30.4. stuorraduottarguovllu Háldi–Megonjávrri fuolahusjohtolahkii ja Meahciráđđehusa váldegottálaš mohtorgielkávuojáhahkii. Iehčanassii dáhpáhuvvi beanageasusdoibmii Meahciráđđehus ii dálá dilis sáhte seahkanit muđui go stobuid geavaheami hárrái, dasgo iehčanassii dáhpáhuvvi beanageasusvuojašeapmi lohkkojuvvo juohkeolbmovuoigatvuođaide. Seammá guoská meahccesihkkelastimii ja riidemii. Dáid johtinvugiid geahččalit goittotge oahpisteami ja bagadallama bokte stivret dálá johtolagaid ja vuojáhagaid ala.</p>
<p>Helikoptera seaivunsajiid ráddjen sohppojuvvon seaivunsajiide dorvvasta meahcceguovloiešlági seailuma. Árvalus guoská dušše lustageavaheddjiid helikoptergirdimiidda. Dat ii ráddje gádjunbálvalusdoaimma iige boazodoalu ja eará luondduealáhusain dárbbašlaš girdimiid. Govddohatgirdimiidda meahccejávrriide ii Meahciráđđehus sáhte dán áigge seahkanit, dasgo áibmojohtaluslága mielde oažžu gaskaboddosaččat seaivut rabas čázádatguvlui. Meahciráđđehus ii goittot mieđit geavahanvuoigatvuođaid jeavddalaš ruvttogirdima gáibidan rusttegiidda meahcceguvlui. 93</p>
<p>Lustageavaheami stuorimus siskkáldas ruossalasvuođat bohciidit, go sierra joavkkut šaddet lagat ja guhkit vuorrováikkuhussii gaskaneaset. Soahpameahttunvuođat bohciidit sierra beroštumiin: mohtorjohtalus – johtalus mohtorfámu haga, guolásteaddji – ii-guolásteaddji, stuorra joavku – unna joavku, hárjánan – hárjánmeahttun ja dasa lassin eahperealisttalaš vuordámušat, sierralágan motivašuvdnadahkkit ja deaivvademiid mearri.</p>
<p>Avádatjuohku áiggi ja báikki ektui ja oahpistandoaibma leat guovddáš veahkkeneavvut lustageavaheami ruossalasvuođaid hálddašeamis ja guovllu meahcceguovloiešlági seailluheamis. Avádatjuogu ja beaktilis oahpisteami ja bearráigeahččama bokte stivrejuvvo eanas oassi mátkkálaččain bures merkejuvvon johtolagaide, sihkkarastojuvvo ahte lustageavaheddjiid vuordámušat vástidit duođalašvuođa. Ná geahpeduvvojit nu ollu go vejolaš ruossalasvuođaid dagaheaddji vuorrováikkuhusat sierra luondduturistajoavkkuid gaskkas.</p>
<p>Plánas árvaluvvo ahte lustageavahanstobuid várás galget leat čielga njuolggadusat – ášši, mainna stivrejuvvo buorre muddui guovllus johtaleapmi. Ovdamearkka dihte beatnagiid ii oaččo buktit várrenstobuide iige beanagessosiin johtalettiin oaččo idjadit go dain stobuin, mat leat váldegottálaš mohtorgielkávuojáhaga guoras. Meahciráđđehusa ávdin- ja várrenstobut leat vuosttažettiin oaivvilduvvon iežaset fámuiguin johtaleaddji vánddardeddjiide, muhto badjeolbmot ja eará báikegoddelaččat sáhttet dárbbu mielde geavahit stobuid, go johtalit guovllus. Earret báikegoddelaččaid eai mohtorgielkkástallit oaččo idjadit vánddardeami guovddášavádaga stobuin ja eará sajisge sii šaddet čáhkket saji daidda, geat johtalit iežaset fámuiguin. Fitnodatekonomalaš, stivrejuvvon, mohtorfámuiguin dáhpáhuvvi luondduturisma fas geavaha dárbbu mielde daid láigostobuid ja isidaston láigostobuid, mat leat stivrejuvvon luondduturismma avádagas.</p>
<p>Meahcceguovllu lustageavaheami ja luondduealáhusgeavaheami gaskkas leat maiddái muhtumin ruossalasvuođat. Dat bohtet vuosttažettiin das, mo meahcceguovlu geavahuvvo, man ollu ja goas. Buot váddáseamos áigi lea giđđadálvvi alimus turistaáigodat ja buot kritihkaleamos dahkki lea mohtorgielkkáiguin girddiheapmi boazodollui dehálaš guođohanguovlluin. Maiddái beanagessosat ja beatnagiin bivdin sáhttet dagahit vahága boazodollui. Beanageasusprográmmabálvalusdoaibma stivrejuvvo dan sivas Meahciráđđehusa váldegottálaš mohtorgielkávuojáhahkii ja Háldi <span type="quote">”váldofávlin”</span> doaibmi fuolahusjohtolahkii, man Meahciráđđehus lea merken meahccái. Lobiid dáidda johtolagaide mieđihit 1.10.–31.4. gaskasaš áigodahkii. Beanabivdoguovlluid ii meahcceguvlui galgga plána mielde dábálaččat vuođđudit ja bivdoguovlluid birra ráđđádallojuvvo bálgosiin. Ná sáhttá stivret daid vahágiid, maid beatnagat sáhttet dagahit boazodollui ja guovllu eará geavaheddjiide.</p>
<p>Fierbmebivdu lustaulbmiliin divrras luossaguollečáziin dagaha maiddái ruossalasvuođaid ja meahcceguovloiešlági fuotnáneami. Lustabivdiid ja luondduturistafitnodatolbmuid mielas báikegoddelaččat bivdet liiggás firpmiiguin rávdojávrriid. Meahcceguovloplána bokte Meahciráđđehus ii goittot sáhte gieldit dahje ráddjet guovllu fierbmebivddu. Plánas árvaluvvo goittot ahte galgá dahkkojuvvot dárkilet dikšun- ja geavahanplána guvlui guoládaga ja guolástusa dárbbuide. 94</p>
<p><em type="italic">Ekologalaš váikkuhusat </em></p>
<p>Árvaluvvon avádatjuoguin ja dan mielde dáhpáhuvvi stivremiin seailluhuvvo eanas oassi meahcceguovllus nu luonddudilis go vejolaš. Ná dorvvastuvvojit maiddái áitatvuloš šlájat ja bessen. Meahciráđđehus fuolaha das, ahte hárvenaš ja áitatvuloš šlájaid gávdnon ja lassáneapmi čuvvojuvvo guovllus dađistaga (gč. lohku 7 Luonddu- ja dološmuittuidsuodjaleapmi).</p>
<p>Vieris guollešlájaid ja meahcceguvlui heivemeahttun guollenáliid ii plána árvalusaid mielde galgga gilvit dahje sirdit guovllu čáziide. Čáziide, maidda eai leat gilvojuvvon guolit, eai gilvojuvvo dás duohkoge guolit. Spiehkastahkan sáhttet leat meahcceguovllu siskkáldas rávdo- ja dápmotsirdimat. Plána árvalusat dorjot eamiguollenáliid nanosmuvvama ja divrras rávdo- ja dápmotčáziid ordnema dáid maŋimuš logijagiid áigge dáhpáhuvvan boastto čuovžagilvimiid maŋŋá.</p>
<p>Gokčevaš bázahus- ja muorrafuolahusain, gámppáid ordnemiiguin ja árvaluvvon Boazoeanu– Leahttáseanu meallunjohtolaga gohtten- ja dolastallanbáikkiiguin sihkkarasto dat, ahte guovlu ii ludnejuvvo, mii sáhttá čuohcit arktalaš lundui.</p>
<p>Árvaluvvon Gilbbesjávrri oahpistanguovddáš oktan olgooahpistantávvaliiguin láidesta gudnejahttit luonddu, olbmot ohppet diehtit man rašši lea guovllu luondu, oahpásmuvvet boazodollui ja sámekultuvrii ja ohppet geavatlaš dáidduid luonddu seasti vánddardeamis. Bagadallama, rávvema ja bearráigeahččama bokte stivrejuvvojit guovllus johtaleaddji olbmot eret rašimus guovlluin.</p>
<p>Elliide čuohcci vahágiid sáhttá geahpedit, go mearriduvvojit earit stuorraduottarguovllu mohtorgielkásafárafitnodagaide ja geavahuvvojit viehka unna joavkkut ja mearriduvvojit earit buot eanemus geavahuvvon vuojáhagaide. Lottiid bessenáigge guovllus johtalit hui unnán siivvuhisvuođa dihte. Njála ja giljobačča bessema ii heađuš dakkár geavaheapmi, mii dáhpáhuvvá plána árvalusaid vuođul.</p>
<p>Meahcceguovllu luonddudilálašvuođa seailluheami hárrái mieđihuvvojit plánas luondduealáhusbargiide njealjejuvllatlobit eanas dušše muhtun njealjejuvllatvuojáhagaide, mat leat leamaš anus juo guhká. Olgobáikegoddelaččaide eai mieđit geasiáigásaš meahccejohtaluslobiid. Badjeolbmuid johtaleapmái plánas ii seahkanuvvo, dasgo dat leat bálgosa lágasmearriduvvon doaibma. Vánddardeami dagahan golaheaddji váikkuhusat čuvvojuvvojit ja Kalohttageinnodahkii huksejuvvojit dárbbu mielde rovit, amas bálggis bearehaga leavvat. Luonddudilálašvuođa dorvvastan dihte árvaluvvon doaibmabijut leat govviduvvon dárkileappot logus 7 Luonddu- ja dološmuittuidsuodjaleapmi. 8.3.2 Luondduealáhusaid dorvvasteami vuolggasajit</p>
<p>Suoma vuođđolágas dorvvastuvvo buot suopmelaččaide ealáhusfriddjavuohta, man birra mearriduvvo dárkileappot ealáhuslágas ja eanageavahanlágain (dego lágas ja ásahusas Meahciráđđehusas, meahccejohtaluslágas, boazodoallolágas, meahcástanlágas ja guolástanlágas). Meahcceguovlolága almmolaš ákkastallamiin gávnnahuvvo ahte <span type="quote">”meahcceguovlluin ii leat ulbmil ráddjet dálá návddašanvuoigatvuođaid”</span> (HE 42/90). Meahciráđđehus galgá ná meahcceguovloplánemis váldit vuhtii buot báikkálaš olbmuid lágasmearriduvvon vuoigatvuođaid boazodollui ja eará luondduealáhusaide. 958.3.3 Boazodoalu dorvvasteapmi</p>
<p>Boazodoalu geavatlaš ordnemat gullet boazoekonomiijalága mielde Giehtaruohttasa bálgosii hálddahuslaš guovllustis. Meahciráđđehus ii ná stivre iige sáhte stivret, guhte oažžu bargat boazodoaluin meahcceguovllus. Meahciráđđehus soahpá geavatlaš áššiid ollašuhttimis – ee. boazodoallodoarjjabáikkiid vuođđudeamis ja sajáiduhttimis plána árvalusaid mielde – álo bálgosiin, ii ovttaskas olbmuiguin. Giehtaruohttasa bálgosa doaibmavuogi mielde plánas árvaluvvo rusttegiid ja gámppáid čohkkemis eanas juo dálá visttiid ja rusttegiid oktavuhtii. Plána dahká vejolažžan boazoáiddiid ja merkejuvvon mohtorgielkávuojáhaga linnjádemiid dárkkisteami meahcis, dainna eavttuin ahte guovllu badjeolbmot leat ovttamielalaččat áššis ja bálggus guottiha fitnu. Ovdamearkka dihte Ávžžášjávrri gili buohta mohtorgielkávuojáhaga sáhttá sirdit johtit boazoáiddi guora Ráhpesoaivvi lulábeale ja Čukčoaivvi davábeale, jos buot ávžžásjávrelaččat leat dán áššis ovtta oaivilis. Meahciráđđehusa hálddašanválddi vuollásaš gámppáid geavaheamis ráđđádallojuvvo bálgosiin. Luondduealáhusdoarjjabáikkiid hárrái Meahciráđđehus gullá álo bálgosa ja Eanodaga gielddaguovdasaš ráđđádallangotti ja dárbbu mielde Eanodaga guolledoalloráđđádallangotti ja fuođđodikšunovttastusa.</p>
<p><em type="italic">Kultuvrralaš ja sosiálalaš váikkuhusat </em></p>
<p>Boazodoalu perspektiiva lea plánas váldojuvvon vuhtii buorre muddui čađamannanprinsihpa bokte, dahjege plánas eai leat dakkár árvalusat, mat raššudivčče vejolašvuođaid bargat boazodoaluin. Boazodoalu vejolašvuođaid eai goittotge plána bokte geahččal buoridit nu, ahte dát buorádusat ráddješedje mearkkašahttiláhkai meahcceguovllu eará stáđásman ja lágasmearriduvvon geavahanhámiid. Plána dorvvasta boazodoalu vejolašvuođaid unnimustá seamma dásis go dán áigge. Boazodoalu ja luondduealáhusaid avádagat gokčet badjel 90 % meahcceguovllu viidodagas. Loahppa 10 % lea eanas oasi jagis maiddái boazodoalu anus measta ollásit. Vánddardeami ja stivrejuvvon luondduturismma avádagain johtaleapmi ii plána mielde oaččo heađuštit bohccuid iige guovllu eará elliid. Safára- ja prográmmabálvalusfitnodagat, mat rihkkot njuolggadusaid, masset lobiset ja/dahje daidda ii mieđihuvvo ođđa lohpi čuovvovaš badjái.</p>
<p>Meahciráđđehus ja Giehtaruohttasa bálggus soahpaba jahkásaččat, gosa boazodoalu rusttegat galget guovllus. Meahciráđđehus maiddái čuovvu dađistaga návdenáliid ovdáneami ja raportere bohtosiin dahjege ássojuvvon goaskinreviirrain ja girdinmáhtolaš čivggain birasministeriijai. Eará boraspiriid raporteremis vástida Fuođđo- ja guolledoalu dutkanlágádus. Goaskima hárrái buhtadusaid máksá birasministeriija ja eará návdebuhtadusaid eana- ja meahccedoalloministeriija. Mohtorfievrruiguin johtima stivrema bokte geavahuvvon vuojáhagaide, čavges lohpepolitihkain ja beaktilis bearráigeahčuin ja lustageavaheami čohkkejuvvon infrastruktuvrrain (johtolagat, rusttegat ja áššáigullevaš oahpisteapmi) stivrejuvvo eanas oassi lustageavaheddjiin boazodollui dehálaš guovlluid olggobeallai.</p>
<p><em type="italic">Ekonomalaš váikkuhusat </em></p>
<p>Plána ii raššut boazodoalu vejolašvuođaid dálážis. Giehtaruohttasa meahcceguovllus leat dán áigge árvvu mielde 3 000–4 000 lohkobohcco ja njuovvanbohccuid lohku lea dáid maŋimuš jagiid molsašuddan 600–1 000, biergoárvvu dáfus 400 000 márkkis šiega 1 000 000 márkái [67 200– 168 000 €]. Plánas deattuhuvvo, man ollu boazodoallu mearkkaša Giehtaruohttasa badjeolbmuide, geat ožžot mearkkašahtti oasi bearrašiiddiset birgenlágis maiddái dain eará luondduealáhusain. Boazodoallu lea meahcceguovllus dán áigge áidna árbevirolaš (luonddue)aláhus, mainna olmmoš sáhttá oažžut váldooasi áigáiboađustis. 96</p>
<p>Várutmeahttun ja muhtumassii lágahis lustamohtorgielkkástallan dálvviáigge, áinnas giđabeallai heađušta muhtun muddui boazodoalu nu, ahte biđge ealuid ja ruohtaha čoavjjehiid. Dát fas dagaha liigegoluid boazodollui. Mohtorgielkkástallan guovllus lea goittot šaddan mealgat čorgadeabbon 80-logu <span type="quote">”vilda jagiid”</span> ektui, goas vel váilo čielga njuolggadusat eaige lean merkejuvvon fuolahusjohtolagat. Plánas eai goittot oainne dárbbašlažžan árvalit guovlluid, main mohtorgielkkástallan livččii gildojuvvon, vaikko dákkárge vejolašvuohta lea várrejuvvon. Meahciráđđehusa mielas galgá vuos dorvvastit eará vugiide – dego merkejuvvon vuojáhagaide, njuolggadusaid čielggasmahttimii, eriid mearrideapmái safáradoibmii, lohpepolitihka čavgemii, stivrema ja bearráigeahččama beavttálmahttimii jna. – ovdalgo dorvvastuvvo čavgadet gieldduide ja bággendoaimmaide. Buoritge njuolggadusat eai ollašuva, jos daid eai dovdda, daid ákkaid eai ipmir ja daid čuovvuma eai doarvái bures bearráigeahča. Meahccejohtalusa gieldoguovlluid birra mearrideapmi gullá Lappi birasguovddážii, mii gullá áššis ee. Eanodaga gieldda ja Giehtaruohttasa bálgosa.</p>
<p>Rusttegiid ja merkejuvvon johtolagaid vátnivuohta ja plánas daddjojuvvon čavges lohpepolitihkka ráddje lustageavaheddjiid johtaleami eanas oasis meahcceguovllu ja erenoamážit dehálaš boazodoalloguovlluin. Dát doarju boazoealáhusa. Gámppáid, mat sáhttet sirdašuvvet Rádjegozáhusas Meahciráđđehusa hálddašanválddi vuollai, geavahanulbmila rievdadeapmi árvaluvvon avádatjuogu vuođul, nu ahte gullojuvvo bálgosa oaidnu áššis, doarju datge boazodoalu. Boazodoallit geavahit dárbbu mielde guovllus johtalettiin Meahciráđđehusa ávdinstobuid, áinnas jaskes áigge dahjege golggotmánus njukčamánnui. Maiddái dát vierru lea dihto eavttuiguin – erenoamážit dalle go stobut leat moanaid beivviid anus – nannejuvvon plánas. Go plána árvalusat ja ávžžuhusat ollašuhttojit, de dát dorvvasta vejolašvuođaid bargat boazodoaluin maiddái boahtteáiggis.</p>
<p><em type="italic">Ekologalaš váikkuhusat </em></p>
<p>Boazodoalu sáhttá atnit meahcceguovllu luonddudilálaš geavahanvuohkin nu guhká go boazolohku ii mana badjel guohtoneatnamiid gierdanráji. Guohtoneatnamiid gierdanráji lea goittot váttis meroštallat ja dasa váikkuhit maiddái ovddit áiggiid guođohanvieruin čoggon váikkuhusat. Garra guođoheami jahkásaš váikkuhusat báhcet unnin, muhto dain áiggiid mielde čoggon váikkuhusat meahcceguovllu šaddo- ja jeagelšlájaide ja šlájaid gaskasaš valljivuođagaskavuođaide leat goittot mearkkašahttit. Várran lea ahte geasiáigásaš guohtuma dihte dihto áitatvuloš šattuid šaddansajit duššet, áitatvuloš beaivelottit nohket (dasgo daid eallinbirrasiid biebmošattut borrojuvvojit buorre muddui), lagešordarádji njiedjá ja/dahje ovttaskas lagešbohtut nohket. Vaikko bohccuid guohtun lasihage geasiáigge molsašuvvi vesáávdnasa, de vesát eai beasa albmaláhkai šaddagoahtit dakkár guovlluin, main leat jámma bohccot. Bohccuid guohtun lea dagahan maiddái báikkuid unnánaš bieggaerošuvnna ee. guovllu nuorttageaže sáttodieváin.</p>
<p>Guohtoneatnamiid dilli čuožžu vuosttažettiin boazodoalu siskkáldas ordnemiin: boazologuin, guohtoneatnamiid molssodeamis ja beaivválaš guohtundili ollašuhttimis. Eará eanageavahanhámiid ossodat guohtoneatnamiid dillái ii leat namuhan veara. Giehtaruohttasa boazologut leat geahppánan mealgat 1980-logu 20 000 lohkobohccos ja dálá boazologut leat leamaš čielgasit vuollel 10 000 lohkobohcco, man eana- ja meahccedoalloministeriija lea dohkkehan alimus rádjin. Maiddái bohccuid njuovvandeattut leat njiedjan – muhtumassii jagiid 1999 ja 2000 váttis dálvviid dihte. Buot bohccot eai váldojuvvon goittot dallege geaidnoguoraide koanstabiebmamii. Plánas ii váldojuvvo bealli stuorimus bistevaš boazologu hárrái, dasgo dat ii gula Meahciráđđehusa bargguide. 978.3.4 Eará luondduealáhusaid dorvvasteapmi</p>
<p>Luondduealáhusaid galgá guorahallat ealáhusollisvuođa perspektiivvas ja mikro- ja makrodásiin. Ovttaskas luondduealáhusbargiid ekonomiija čoggo sierra jagiáiggiid ja ovttaskas jagiid áigge dihto deattuhemiiguin moanain sierra áigáiboahtogálduin. Luondduealáhusdietnasat mearkkašit maiddái Giehtaruohttasa meahcceguovllus siidodienasin daidda olbmuide, geat barget eará ámmáhiiguin, doaibmaolbmuide ja virgehálddašeddjiide. Giehtaruohttasa meahcceguovllus barget hui unnán dušše eará (luonddue)aláhusaiguin go boazodoaluin ja turismmain. Turisma leage mearkkašahtti dienasgáldu muhtun luondduealáhusbargiide ja sin bearrašiidda. Giehtaruohttasis báikkálaš olbmot dievasmahttet áigáiboađuset vuosttažettiin lubmemiin, (rievssat)gárdumiin ja ruovttudárboguolástusain. Eatnasiidda báikkálaš ássiin dáid doaimmaid mearkkašupmi – earret ruovttudárboguolástusa – lea goittot dán áigge vuosttažettiin kultuvrralaš buđaldus ja lustadoaibma.</p>
<p>Plána bokte sáhttá vuođđudit luondduealáhusdoarjjabáikki guolástan- ja meahcástandárbbuide stivrejuvvon luondduturismma, boazodoalu guovddáš- ja luondduealáhusaid ja boazodoalu avádagaide dakkár báikkiide, maid birra sohppojuvvo dárkileappot. Boazodoalu guovddášavádagas ii goittot sáhte luohpadit geavahanvuoigatvuođa doarjjabáikki vuođđudeami várás eará go boazodoalu dárbbuide ja bálgosa árvalusa vuođul. Árvalusa vuođđun lea ahte Meahciráđđehus lea boazo- ja luondduealáhusaid ruhtadanlága vuođul geatnegahtton čujuhit doarjjabáikki stáhtaeatnamiid luondduealáhusbargái ja ahte luondduealáhusdietnasat hábmejit mearkkašahtti oasi luondduealáhusbargi áigáiboađus, dahjege ahte luondduealáhusaiguin bargama sáhttá ealáhuslaččat ákkastallat.</p>
<p>Plánas leat maiddái meroštallon dat guovllut, main oažžu váldit boaldinmuora. Meahciráđđehus mieđiha dáidda guovlluide luondduealáhusbargiide ja eará báikkálaš olbmuide sierra ohcamuša vuođul muorraváldinlobiid, main čilgejuvvo dárkileappot. Boazodoallit eai boazodoaluin barggadettiin dárbbaš sierra muorraváldinlobiid. Maiddái gámppáid huksendárbbuide oažžu váldit veháš eatnama dakkár sajiin, maid birra sohppojuvvo ovddalgihtii, dainna eavttuin ahte eanaváldinbáikkit čorgejuvvojit fas duovdaga dáfus.</p>
<p><em type="italic">Kultuvrralaš ja sosiálalaš váikkuhusat </em></p>
<p>Meahciráđđehusa lágasmearriduvvon bargun lea čujuhit dárbbašlaš doarjjabáikkiid luondduealáhusdáluide, vai dát sáhttet bargat iežaset ealáhusain. Go luondduealáhusdoarjjabáikkit vuođđuduvvojit plánas čujuhuvvon avádagaide, de ná sáhttá čoavdit sosiálalaš čuolmma, mii guoská luondduealáhusbargiid dárbui geavahit guovllu ávdinstobuid. Dát lasiha gaskasaš luohttámuša nu, ahte olbmot čuvvot buorebut njuolggadusaid ja almmuhit iežaset áican heajos beliid. Go báikkálaš olbmuid boaldinmuorrafidnen dorvvastuvvo, de dat fas dorvvasta luondduealáhusaiguin bargama. Dát lea dehálaš oassi Eanodaga ássiid meahcis johtaleamis luondduealáhusaid ja báikkálaš olbmuid ruovttudárboguolástusa ja lustageavaheami lassin.</p>
<p><em type="italic">Ekonomalaš váikkuhusat </em></p>
<p>Plána árvalusain daddjojuvvon avádatjuohku ja dan mielde jođihuvvon infrastruktuvra- ja lohpepolitihkka dorvvasta árbevirolaš ealáhusaid ja báikegoddelaččaid vuoigatvuođaid, nu ahte guovlu bissu ássojuvvon. 98</p>
<p><em type="italic">Ekologalaš váikkuhusat </em></p>
<p>Plána mielde luondduealáhusaiguin bargamis boahtti ekologalaš heajos bealit leat unnán Giehtaruohttasa meahcceguovllus, vuosttažettiin eatnamiid rámšuivuođa dihte geasiáigge, nu ahte olbmot šaddet johtalit seamma johtolagaid mielde. Stuorimus áitta dáidá leat soahkevuvddiid jávkan soahkevuovderáji bajábealde várutmeahttun boaldinmuorraváldima dihte ja ovttaskas sogiid jávkan ordaráji bajábealde gárderissiid čuohppama dihte. Plána árvalusaid mieldásaš boaldinmuorraváldinguovllut leat vuollelis, stuorit johkalegiin. 8.3.5 Luonddu má ggabealat geavaheami ovddideapmi</p>
<p>Guovllu máŋggabealat geavaheami vejolašvuođaid ovddideapmi meahcceguovlluin lea okta meahcceguovlolága guovddáš ulbmiliin. Meahcceguovlolága dárkilet ákkastallamiin luondduturisma ja lustageavaheapmi lea namalassii Giehtaruohttasa meahcceguovllu hárrái namuhuvvon mearkkašahtti doaibman. Luondduturisma ja prográmmabálvalusaid fállan mávssu vuostá lea oalle dehálaš báikkálaš olbmuid áigáiboađus. Smávvalágan stivrejuvvon fitnodatekonomalaš luondduturisma heive meahcceguovllu ulbmiliid mielde Giehtaruohttasa meahcceguvlui.</p>
<p>Turismma ovddidanguovddáš lea 1999:s einnostan luondduturismma lassánit lagamus boahtteáiggis erenoamážit Davvi-Lappis, gos maiddái leat Suoma stuorimus luonddu- ja álbmotmeahcit ja eanas oassi meahcceguovlluin. Giehtaruohttasa meahcceguovlu lea Suoma meahcceguovlluin buot bivnnuheamos, ja luondduturisma lea leamaš guhkimus anus aiddo fal Giehtaruohttasis. Giehtaruohttasa stuorraduottarguovlu lea áidnalunddot ja rámšoseamos oassi Suomas, dasgo doppe leat measta buot min badjel kilomehtera allosaš stuorraduoddarat. Giehtaruohttasii lea ná riegádan gokčevaš ávdin- ja várrenstohpofierpmádat ja Kalohttaguovllu ovttastahtti Kalohttageinnodat. Stuorraduoddarat geasuhit mátkkálaččaid goittot lulli-Suomas, muhto maiddái gieldda iežas ássiid giđđat rávdobilkemii. Giehtaruohttasa imago atnet viidát ávkin Duottar-Sámi turismamárkanastimis ja oppa Lappi turismaimago huksemis. Dát fas buktá deattuid guovllu bistevaš geavaheami stivremii.</p>
<p>Plána árvalusaid vuođul sáhttá ovddidišgoahtit ekologalaččat, kultuvrralaččat, sosiálalaččat ja ekonomalaččat bistevaš, stivrejuvvon luondduturismma. Vuođđun lea dat, ahte árbevirolaš ealáhusat eai šatta čáhkket saji turismii ja ahte vejolašvuođat bargat daiguin ealáhusaiguin eai gáržžiduvvo. Go sierra geavaheaddjijoavkkuid sierradárbbut vuhtiiváldojuvvojit ja sierra geavaheaddjihámiid gaskasaš ruossalasvuođaide ráhkkanuvvo áiggil ortnetmielde ja go meahcceguovllu iešláhki seailluhuvvo, de ná sáhttá buoremusat dorvvastit dan, ahte guovlu geasuha dás duohkoge.</p>
<p>Plánas ráhkkanit luondduturismma lassáneapmái nu, ahte meahcceguovllu ohcaluvvon birasváikkuhusaid ollašuhttin ii guhkesáiggeulbmiliinge šatta vára vuollai. Vánddardeami guovddáš- ja stivrejuvvon luondduturismma avádagaid rájit vuođđuduvvet guovllu vuođđočielggadusaide, ee. Giehtaruohttasa meahcceguovllu lustageavahandutkamuššii, man oktavuođas čielggaduvvui, gos dán áigge leat guovllu lustageavahanrusttegat ja main guovlluin johtet eanas astoáiggeulbmiin. Eanas oassi iehčanassii dáhpáhuvvi lustageavaheamis čoahkkana stuorraduoddariid vánddardeami guovddášavádahkii, gos leat eatnasat guovllu ávdin- ja várrenstobuin. Buot merkejuvvon johtolagat leat juogo dán avádagas dahje stivrejuvvon luondduturismma avádagas. Dáin rusttegiin lea virkkosmahtti ja ealáhuslaš mearkkašumi lassin stuorra mearkkašupmi dorvvolašvuođa dáfus: Stobuid ja merkejuvvon johtolagaid geavahit heajos dálkin buot guovllus johtaleaddjit, ja áinnas lustageavaheaddjit, geain sullii bealli leat vuosttaš háve guovllus johtimin. 99</p>
<p><em type="italic">Sosiálalaš váikkuhusat </em></p>
<p>Go sirrejuvvo fitnodatekonomalaš, mohtorfievrruiguin ja iežas fámuiguin dahje juohkeolbmovuoigatvuođaid vuođul dáhpáhuvvi luondduturisma – erenoamážit guhkit vuorrováikkuhusa hárrái – de dorvvastuvvo ahte guovllus johtaleaddjit ožžot vásihit meahcceguovllu dovddu. Ná ruossalasvuođat eai beasa ovddežis bearehaga lassánit. Nuppe dáfus go dahkkojuvvojit čielga njuolggadusat fitnodatekonomalaš ja mohtorfievrruiguin dáhpáhuvvi luondduturismii ja go áiggi bále seahkanuvvo buot stuorit dahje uhcit rihkkumušaide, de ná sáhttá ovddidit ealáhusa, barggolašvuođavejolašvuođaid ja dohkkehahttivuođa boazodolliid ja eará luondduealáhusbargiid gaskkas. Dalle buot oassebeliid oktasaš beroštupmin lea dorvvastit meahcceguovloresurssaid nu luonddudilis go vejolaš.</p>
<p>Gilbbesjárvelaččaid dárbu iežaset stohpui duoddaris lágiduvvo nu, ahte mieđihuvvo báikegoddelaččaide bissovaš vuoigatvuohta idjadit ávdinstobuin, go mohtorgielkkástallet guovllus, ja várret várren- dahje láigostobuid iežaset atnui.</p>
<p><em type="italic">Ekonomalaš váikkuhusat </em></p>
<p>Turisma lea Eanodaga mávssoleamos áigáiboahtogáldu ja Giehtaruohttasa meahcceguovlu dat buot bivnnuheamos luondduturismačuozáhat, man ekonomalaš turismaváikkuhusat dovdojit oppa Duottar-Sámi ealáhusdoibmii. Eanodaga luonddu- ja vásáhusturismastrategiijas turismma leat árvalan ealáhussan addit barggu gieldda ássiide 20 olmmošbargojagi mađi 1988:s, mii lea 36 % buot gieldda bargosajiin. Turismma – erenoamážit luonddu- ja kulturturismma – barggolašvuođa- ja ekonomalaš mearkkašumi einnostit lassánit mátkeealáhusa siste buot fámolepmosit. Gilbbesjávrri gilli eallá erenoamážit turismmas ja dan mielde boahtti váikkuhusain. Gárasavvona gillái Giehtaruohttasa turismasisaboađut leat maiddái erenoamáš dehálaččat gili ealaskasvuođa dáfus.</p>
<p>Guovllu geasuhusa mávssoleamos oasi hábme Meahciráđđehusa huksen ja bajásdoallan luondduturismma infrastruktuvra: fuolahuvvon gámppát, bures merkejuvvon johtolagat ja oahpistangalbbat ja bures lágiduvvon rávven- ja oahpistanbálvalusat. Rusttegiin mearkkašahtti oassi leat Giehtaruohttasa meahcceguovllus. Meahcceguovllu lustageavaheami ekonomalaš váikkuhusat oidnojit vuosttažettiin turismasisaboađuin ja bargosajiin, oahpisteddjiid bálkkáin, prográmmabálvalus-, lohpe-, idjadan- ja vuovdinsisaboađuin Meahciráđđehussii, báikkálaš fitnodagaide ja johtalusfuolaheddjiide ja dasa lassin Eanodaga gielda fidne ná vearroboađuid ja seastimiid.</p>
<p>Meahciráđđehusa hálddašanválddi vuollásaš ja oanehis áigái láigohan isidaston láigostobut, láigostobut ja várrenstobut dahket vejolažžan hui vuđolaš bálvaluspakeahtaid buvttadeami ja vuovdima gárvvesmátkelága eavttuid mielde. Háldái manni merkejuvvon fuolahusjohtolaga gurrii árvaluvvo vuođđuduvvot safáragielkájoavkkuide orustanstohpu, ovdamearkka dihte Vuopmegašjávrri rádjegozáhusa oktavuhtii, mii bealistis geahpedivččii lustageavaheami ruossalasvuođaid ja dorjjošii fitnodatekonomalaš luondduturismma. Buktagiid ovddosdikšun geahpeda deattuid, maid dat dagahit luondduresurssaide.</p>
<p>Gámppáid, mat vejolaččat sirdašuvvet Rádjegozáhusas Meahciráđđehussa hálddašanválddi vuollai, geavahanulbmila rievdadeapmi árvaluvvon avádatjuogu vuođul doarju maiddái vejolašvuođa bargat stivrejuvvon, smávvalágan luondduealáhusain, dainna eavttuin ahte váldojuvvojit vuhtii boazodoalu beroštumit. Dáid plána árvalusaid ollašuhttin mearkkaša (lasse)áigáiboahtovejolašvuođaid luondduealáhusbargiide ja eará báikegoddelaččaide, ee. oahpisteaddjin. Smávva joavkkuid alladássásaš dievasbálvalusa turismapakeahtat heivejit bures Giehtaruohttasa meahcceguvlui, dorvvastit sámekultuvrra seailuma, čuvvot bistevaš ovdáneami ja leat ávkin guovlluekonomiijai, 100ee. danin ahte addet máŋgasii barggu. Jos lasiha sakka idjadankapasitehta, de dat lasiha badjelmearálaš fitnodatekonomalaš geavahandeattu guvlui, lea meahcceguovlolága vuostá ja heađušta Gilbbesjávrri ja Gárasavvona idjadanfitnodatdoaimma. Danin ee. Meahciráđđehussii sirdašuvvan Muonnjagoržži ovddeš rádjegozáhusa ássan- ja váldovisti árvaluvvo gaikojuvvot ja guovlu čorgejuvvot.</p>
<p><em type="italic">Ekologalaš váikkuhusat </em></p>
<p>Johtolagaid ja gámppáid bajásdoallan ja muorra- ja bázahusfuolahus mearkkaša ollu guovllu lustageavaheami birasváikkuhusaid dáfus. Jos lustageavaheami rusttegat ja Kalohttageinnodat eai dollojuvvoše ortnegis dahje muorra-, gássa-, ja bázahusfuolahusas ii beroštuvvoše, de dat oidnošii dalán guovllu luonddudilálašvuođas. Bázahusat lebbejuvvošedje miehtá ja jávistuvvošedje eatnan sisa, goas lottit ja eallit livčče daid borramin, lagežat njeidojuvvošedje gámppáid lahkosiin jna.</p>
<p>Giđabeallai ja álgogeasis guovllus lea nu váttis johtalit ahte lottit bállejit besset ráfis. Dálá lustageavaheapmi ii leat áitimin guovllu áitatvuloš šattuid ja beaivelottiid. 8.3.6 Sámekultuvrra dorvvasteapmi</p>
<p><em type="italic">Almmolaš vuolggasajit </em></p>
<p>Meahcceguovlolága oktan váldoulbmilin lea dorvvastit sámekultuvrra. Sámekultuvrra sajádaga leat muddemin dihto riikkaidgaskasaš soahpamušat ja láhkamearrádusat. Sámiin lea leamaš jagi 1995 rájes vuođđoláhkii vuođđuduvvi vuoigatvuohta eallit iežaset kultuvrra mielde ruovttuguovllusteaset. Sámekultuvrii lohkkojuvvojit árbevirolaš ealáhusat dego boazodoallu, guolástus ja meahccebivdu. Sámit leat álgoálbmot, man guovdu Suoma stáhtas leat sierra geatnegasvuođat. Sámiid kulturiešstivrejumi lea ollašuhttán Suomas jagi 1996 rájes Sámediggi. Eiseválddiin lea gullan- ja ráđđádallangeatnegasvuohta Sámedikkiin áššiin, mat váikkuhit mearkkašahttiláhkai sámiid sajádahkii.</p>
<p>Boazodoallu lea guovllu mávssoleamos luondduealáhus. Giehtaruohttasa meahcceguovllu stuorimus geavaheaddjijoavkkut leat Giehtaruohttasa bálgosa sámi boazodoallit bearrašiiddisetguin ja olgobáikegoddelaš vánddardeaddjit ja lustageavaheaddjit. Guovllu geavahit maiddái meahcceguovllu lahkosiid giliid eará ássit. Luondduealáhusat – rievssatbivdu, guolástus ja lubmen – mearkkašit áigáiboađu dáfus maiddái guovllu suopmelaš ássiide. Luondduealáhusaid gánnáheapmi lea goittot geahppánan dán maŋimuš logi jagi áigge. Báikegoddelaččaid eallinvuohkái gullá goittot ainge ruovttudárbobivdu ja luonddus johtaleapmi. Plána árvalusaid bokte geahččalit hálddašit oppalaččat luondduealáhusaid ja lustageavaheami gaskasaš ja lustageavaheami siskkáldas buot ruossalasvuođaid guovllus.</p>
<p>Sámekultuvrra dorvvasteami dáfus deháleamos gažaldagat dikšun- ja geavahanplánas gusket boazodoalu vejolašvuođaid dorvvasteapmái. Boazodoallu lea dán guovllu sámekultuvrra deháleamos ávnnaslaš ja vuoiŋŋalaš vuođđu. Boazodoallu lea bajásdoallamin gielalaš ja kultuvrralaš jotkkolašvuođa, ja dát earuha sámiid sierra čearddalaš joavkun. Boazodoalu nuppástusat oidnojit oppa badjedili rievdamin. Dán áigge sámekultuvrii váikkuhit maiddái máŋggat eará dahkkit. Servodaga ekonomalaš ja politihkalaš deattut, márkanekonomiija gáibádusat ja globalisašuvnna lassáneapmi váikkuhit bealisteaset sámekultuvrii boazodoalu bokte dahje dan lassin. Sámekultuvrra dorvvasteapmi dikšun- ja geavahanplánas galgá guorahallot dáid ovdánansárgosiid ektui. 101</p>
<p>Meahcceguovllu stuorraduottarguovllus vánddardit viššalit ja doppe leat ollu lustageavaheaddjit Eanodaga eará meahcceguovlluid ektui. Olgobáikegoddelaččat vánddardit eanet ja eanet ja lustageavaheapmi lea lassánan ja lágiduvon prográmmabálvalusaid fállet guovllus eanet ja eanet. Boazodoalu ja vánddardan- ja lustageavaheami buorit bealit mannet muhtun muddui ruossalassii gaskaneaset. Boazodoallu dárbbaša áidalas guohtoneatnamiid, vai bohccot sáhttet atnit ávkin dan vátna biepmu, mii gávdno ja bállejit lassánit ráfis. Eanas oassi meahcceguovllus lea ráfálaš birra jagi ja buot eanemus geavahuvvon guovlluidge geavahit eanas oasi jagis hui unnán.</p>
<p>Guovllu boazodoallit guođohit bohccuideaset. Guovllus johtet eanet ja eanet olbmot – erenoamážit mohtorfievrruiguin miessemánus. Danin bohccot eai bálle ráfis guohtut, mii lasiha guođohandárbbu. Plánas árvalit prinsihpaid fitnodatekonomalaš safáradoaimma stivren dihte. Fitnodatekonomalaš johtaleapmi mohtorfievrruiguin lobi veagas ii boađe lassánit plána árvalusaid mielde giđđadálvve dálážis.</p>
<p>Plánas geatnegahttet Meahciráđđehusa jahkásaččat árvvoštallat stuorraduottarguovllu mohtorgielkásafáraeriid logu ja turistafitnodagaid doaimma ožžojuvvon máhcahaga vuođul. Safáralobiid sáhttá geassit eret gaskan baji fitnodagain, mat rihkkot lohpeeavttuid, ja daidda ii leat maiddái dárbu mieđihit lobiid maŋit badjái. Plánas ávžžuhit dasa lassin beavttálmahttit bearráigeahču, vai lobi haga guovllus johtaleami sáhtášii geahpedit nu ollu go vejolaš. Bálggus lea mieđis iežaset fámuiguin guovllus – eará sajisge go Giehtaruohttasa stuorraduoddariin – johtaleaddji vánddardeddjiide, dasgo sin eai leat fuomášan suoribut heađuštit boazodoalu. Bálgosa mielas olgobáikegoddelaččaid mohtorgielkkástallan galggašii goittot álo bearráigehččojuvvot ja leat lobivuloš ja galggašii biddjojuvvot dihto merkejuvvon ja/dahje ovddalgihtii sohppojuvvon vuojáhagaide, erenoamážit stuorraduottarguovllus. Plánas leat dan dihte meroštallon johtolagat ja johtináiggit stuorraduottarguovllus bálgosa stivrra oainnuid mielde.</p>
<p><em type="italic">Sámiid meahcceguovloipmárdus </em></p>
<p>Dán áigge meahcceguovlodoaba mearkkaša eanas olgobáikegoddelaš lustageavaheddjiide geainnuhis, ávdin, viehka viiddis guovllu, mii lea luonddudilis. Meahcceguovlu lea sidjiide báhtaranbáiki beaivválaš eallimis. Sámiid meahcceguovlodoaba earrána dán ipmárdusas. Sámiide meahcceguovlu ii leat ávdin dakko bokte ahte iigo doppe sáhtáše doaibmat dahje iigo dat sáhtáše leat ekonomalaš anus. Sámiide eai gávdno dakkár guovllut, maid olmmoš ii geavahivčče. Sámiide meahcceguovlu lea dán áiggege báiki, gos bargojuvvo ealáhusain. Árbevirolaš ealáhusaiguin bargan ii mearkkaš dušše áigáiboađu, muhto dát ealáhusat leat oppa kultuvrra ávnnaslaš ja vuoiŋŋalaš vuođđu.</p>
<p>Sámegielas ii leat sátni, mii vástidivččii ollásit suomagiela sáni <em type="italic">erämaa </em>. Sátni <em type="italic">meahcceguovlu </em>geavahuvvo dábálaččat <em type="italic">erämaa </em>-sáni jorgalussan. Sátni <em type="italic">meahcci </em>oaivvilda guovllu, mii lea guhkkin ássojuvvon guovlluin. Dan sáhttá geavahit maiddái mearkkašumis <em type="italic">vuovdi </em>, ns. šattolašvuođa govvideaddji mearkkašumis, muhto dábálet sátni dákko bokte lea goittot <em type="italic">vuovdi </em>. <em type="italic">Meahcci </em>oaivvilda guovllu, mii lea dobbelis ássojuvvon sajiin, muhto ii leat ávdin. <em type="italic">Meahcci </em>-sáni geavahit maiddái doibmii guoskevaš hámis. Go sápmelaš <span type="quote">”manná meahccái”</span>, de dainna oaivvildit ahte olmmoš manná boazobargguide dahje luonddu eará geavaheami. Dadjanvuohki buktá bures ovdan sámi eallinvuogi, boazodoalu ja eará ealáhusaiguin bargama ollislaš iešlági. Doppe bargojuvvojit oktanaga máŋggat barggut. Measta buot luonddus johtaleapmi guoská boazodollui Eanodaga sámiid gaskkas. 102 </p>
<p>Guovllu geavahandássi boahtá bures ovdan báikenamaid valljivuođas. Guovlluin, maid leat ollu geavahan, lea hui dárkilis sámegielat báikenammavuogádat. Báikenamat muitalit guovllu geavahanhámiin ja govvidit dárkilit eatnamiid hámi ja šattolašvuođa.</p>
<p>Sámiid luondoipmárdus spiehkasta muhtun muddui suopmelaš luondoipmárdusas. Sámiide lundui ja luonddu čábbodahkii gullá mávssolaš mearusin dan geavahanárvu. Itkonena mielde <span type="quote">”jápma luondu ja duovdagat eai báljo geasut sápmelačča daninassii”</span>. Aikio mielas sápmelaš <span type="quote">”oaidná duovdagis oppa áigge juoidá, mii eallá”</span>. Sámit doaladuvvet lundui goittotge seammás hui estetihkalaččat. Lohkameahttun luođit muitalit das. Luonddumytologiija eallá dán áiggege nannosit sámi miellamáilmmis, vaikko máŋggain dain olgguldas ovdanboahtinvugiin lea luhppojuvvon girkolaš jorgalanbarggu geažil.</p>
<p><em type="italic">Sámekultuvrra ja boazodoalu historjjálaš duogáš </em></p>
<p>Sámekultuvra lea dutkamuša mielde hápmašuvvan guovllu boarráseamos dovddus, geađgeáiggi kultuvrra ja guvlui sierra fárrenbáruid mielde fárren olmmošjoavkkuid vuorrováikkuhusa boađusin. Sámegiela ja sámekultuvrra gehččet gielladutkamuša, arkeologalaš ja genadutkamuša vuođul sierranan iežas kultuvran s. 1500-logus oKr. Sámekultuvrra ealáhusvuođđun leat leamaš bivdoealáhusat ja boazodoallu.</p>
<p>Das, ahte goas bohccuiguin leat bargagoahtán, leat máŋggalágan ipmárdusat. Arkeologalaš dutkamušaid mielde duottarsámit barge juogalágan boazodoaluin várra juo vuosttaš duhátjagi bealde. Boazodoalu mearkkašupmi lassánii 1600-logu rájes, goas maiddái johtolagat sierra guođohan- ja návddašanguovlluid gaskkas guhkko. Bivdoealáhusaid mearkkašupmi sámiid eallinvuogis ja áigáiboađus seaillui boazodoalu viidáneamis fuolakeahttá. Sierra ealáhusat dievasmahtte ja duddejedje ain nubbi nuppi, jos ii šat gánnáhan bargat juoga ealáhusain. Giehtaruohttasa meahcceguovlu gulai Ruovdnila sámesiidii. Sámesiidda osolaččat bivde meahci, guolástedje ja barge bohccuiguin guhtege sohka dárkilit merkejuvvon guovlluinis.</p>
<p>Riikkaid gaskasaš rádjegeavvamat leat duddjon Giehtaruohttasa boazodoalu, boazosámi kultuvrra ja guovllu dálá geavahanhámiid. Rádjegiddensoahpamušat Norgga ja Ruošša gaskkas 1852:s ja Ruošša ja Ruoŧa gaskkas 1889:s botkejedje árbevirolaš johtolagaid ja guohtonguovlojuoguid. Boazodoallu ja sámekultuvra šadde vuogáiduvvat nuppástuvvan dilálašvuođaide ee. nu, ahte johtolagat otno ja olbmot fárregohte ođđa guovlluide. 1950-logu rájes buresbirgenstáhta lea ovdánan nu, ahte maiddái sámekultuvra lea rievdagoahtán. Fásta ássanvisttit, skuvlalágádus, ealáhusráhkadusa nuppástuvvan ja teknihkalaš ođastusat leat váikkuhan boazosámi kultuvrii. Nuppástusain ja dađistaga lassáneaddji rievdandeattus fuolakeahttá boazosámi kultuvra lea bastán seailluhit gitta dálážii mávssoleamos sárgosiiddis, maid vehkii iešlágálaš kultuvra lea riegádan. Boazodoallu mearkkaša ainge ollu dán guovllu sámekultuvrii ja -identitehtii ja lea dehálaš kulturguoddi.</p>
<p><em type="italic">Vuolgindili árvvoštallan </em></p>
<p>Dikšun- ja geavahanplána vuođđun lea meahcceguovllu dilli plánema álggedettiin, ii ovdamearkka dihte 1960-logu álggus, goas mohtorgielká ii lean vel šaddan dábálažžan. Dálá luonddugeavahanhámiid ja vieruid, mat leat lobálaččat meahcceguovlolága mielde, geahččalit dábálaččat nannet. Stuorimus rievdadan- ja buoridanevttohusat plánas gusket guovllu avádatjuhkui, mainna geahččalit stivret erenoamážit lustageavaheami, mii lassána dađistaga stuorraduottarguovllus. Plánas árvaluvvon avádatjuohku ii goittot rievdat stuoribut guovllu dálá geavaheami. Dálvviáigásaš meahccejohtalus stivrejuvvo nu, ahte dahkkojuvvojit čielgaset njuolggadusat ja ahte dat 103ráddjejuvvo olgobáikegoddelaččaid ja mohtorgielkásafára doaimma hárrái unnánaš dálážis. Dasa lassin merkejuvvo Bihčosjávrri ja Somašjávrri gaskasaš fuolahusjohtolat ja biddjojuvvojit áigeráddjehusat lobiid mieđiheapmái bálgosa árvalusa vuođul. Avádatjuogu deháleamos ulbmilin lea stivret guovllu geavaheami (mii oaivvilda vuosttažettiin guovllu lustageavaheami) guhkesáiggeulbmiliin nu, ahte meahcceguovlolága ulbmilat ollašuvvet maiddái boahtteáiggis. Avádatjuohku ii Meahciráđđehusa oainnu mielde ráddje iige heajosmahte boazodoalu ja sámekultuvrra sajádaga guovllus, muhto ovdal juo buorida.</p>
<p>Buot sámiid mielas boazodoalu dáfus dilli ii leat dálá geavahandási ja geavahanhámiid olis doarvái buorre, áinnas dalle jos turisma lassána vel dáid boahttevaš jagiidge. Sin mielas luonddu gierdannávccaid ja sierra geavahanhámiid oktiiheivehan dihte galggašii ráddjet guovllu geavaheami garraseappot go dikšun- ja geavahanplánas lea árvaluvvon, dego báikegoddelaččaid friddja gielkkástallama ráddjema dušše vuojáhagaide ja fitnodatekonomalaš beanageasusdoaimma ráddjema váldegottálaš mohtorgielkávuojáhahkii. Sámedikki mielde buot johtaleapmi guovllus geahpeda bohccuid guohtunviidodaga ja dagaha dan, ahte dálá guohtoneatnamat nohket ovddežisge.</p>
<p><em type="italic">Boazodoaluin barganvejolašvuođaid dorvvasteapmi </em></p>
<p>Sámit dollet bohccuideaset iežaset sohka- ja gilleservošiidda vuođđuduvvi siidagottiineaset. Oktiibuot sullii 30 sámebearraša áigáiboahtu boahtá eanas dahje buorre muddui boazodoalus dán guovllus. Giehtaruohttasa meahcceguovllu boazodoallit leat sámit. Boazodollui njuolgga dahje eahpenjuolgga váikkuheaddji doaibmabijut váikkuhit seammás maiddái njuolgga sámekultuvrii ja dan ceavzin- ja ovdánanvejolašvuođaide.</p>
<p>Plána bokte leat geahččalan dorvvastit vejolašvuođaid bargat boazodoaluin doaibmabijuiguin, mat váikkuhit eatnamiidgeavaheami ja meahccejohtalusa stivremii ja ráddjemii. Guovllu geavaheami lea muddemin ja stivremin meahcceguovlolága lassin maiddái moanat almmolaš lágat dego boazodoalloláhka, meahcástanláhka, guolástanláhka, meahccejohtalusláhka ja ruvkeláhka.</p>
<p>Boazodoallovuoigatvuohta lea dorvvastuvvon vuođđolágas, ealáhuslágas ja boazodoallolágas. Dárkilet boazodoalloordnemat meahcceguovllus gullet Giehtaruohttasa bálgosa bargguide. Guovllu guohtoneatnamiid dilli ja bistin čuožžu ollu guohtoneatnamiid molssodeamis, boazologuin ja guođohanordnemiin. Dát áššit eai plánas gieđahallojuvvo vuđoleappot, dasgo Meahciráđđehus ii sáhte mearridit daid birra.</p>
<p><em type="italic">Avádatjuohku: vánddardan- ja lustageavaheapmi </em></p>
<p>Meahcceguovllu avádatjuogu bokte luonddu gierdannávccaid vuhtiiváldimiin leat geahččalan heivehit oktii guovllu sierra geavahanhámiid. Plána árvalusaiguin geahččalit geahpedit sámi boazodollui čuohcci meahccejohtalusheađuštusaid nu ollu go vejolaš ja dustet dan áitaga, man einnostit šaddat luondduturismma lassáneamis boazodollui. Vaikko dát doaibmabidju orru leamen jierpmálaš, de dat ii goittotge leat buot sámiid mielas boazodoalu beroštumiid mielde. Sin oainnu mielde seammás go ráddjejuvvo eará geavaheapmi dihto guovlluin boazodoalu namas, de nannejuvvojit nuppe dáfus guovllu lustageavahanvejolašvuođat. Nuppe dáfus avádatjuogu bokte ráddjejuvvo plána árvalusaid mielde guovllu luondduturisma ja lustageavaheapmi nu, ahte dat dollojuvvojit vejolašvuođaid mielde boahtteáiggisge dálá guovlluin ja johtolagain, boazodollui giđđadálvve nu dehálaš guottet- ja guohtonguovlluid olggobealde. Avádatjuogu bokte eai plánas ráddje moktege boazodoalu ja luondduealáhusaid guovllus, muhto eará doaimmat galget álo hei-104vehuvvot boazodollui – nu ahte dat eai heađuš stuoribut boazodoalu. Lustageavaheami avádagain eai maiddái plána mielde dahkkojuvvo rusttegat dohko, gos dat eai gávdno ovddežis.</p>
<p>Plána dahká vejolažžan dihto rusttegiid huksema lustageavaheami várás vánddardeami guovddáš- ja stivrejuvvon luondduturismma avádagaide, ee. roviid huksema Kalohttageinnodahkii, gaskagalbbaid bidjama stobuid šiljuide, dárbbašlaš gáddáimannan- ja dolastallanbaikkiid dahkama Boazoeanu–Leahttáseanu fanasvánddardanjohtolahkii ja stobuid huksema boares stobuid ja rusttegiid oktavuhtii. Jos Rádjegozáhusas sirdašuvvet gámppát Meahciráđđehussii, de gámppá boahttevaš geavahanulbmila lea stivremin dat, guđe avádagas dat lea. Ođđa stobut lustageavaheami várás eai huksejuvvo áibbas ođđa sajiide. Viššalis dieđiheami bokte stivrejuvvojit eatnasat lustageavaheddjiin johtolagaid ja vuojáhagaid ala ja dasa lassin čilgejuvvo guvlui boahtti luonddumátkkálaččaide, man rašši guovllu luondu lea ja muitaluvvo sámekultuvrras ja luondduealáhusain. Bearráigeahču bokte geahččalit sihkkarastit dan, ahte njuolggadusat čuvvojuvvojit.</p>
<p><em type="italic">Meahcce- ja áibmojohtalus </em></p>
<p>Giđđadálvve johtalit ollu mohtorfievrruiguin Giehtaruohttasa meahcceguovllus. Guovllu merkejuvvon mohtorgielkávuojáhagaid geavahit ollu. Leat olgobáikegoddelaš mohtorgielkkástallit, gielkásafárat ja gieldda iežas ássit. Báikegoddelaččat ožžot nuvttá vuodjit mohtorgielkkáin miehtá iežaset ruovttugieldda stáhtaeatnamiin. Danin buot Eanodaga ássit eai biso merkejuvvon vuojáhagaid alde iige sis dan oppa vuorddege. Čázádatguovlluin oažžu lága mielde gii beare vuodjit mohtorgielkkáin. Dasa lassin bohtet ovdan rihkkumušat, nuppiiguin sániiguin ii bissojuvvo mearriduvvon vuojáhagaid alde.</p>
<p>Meahccejohtalusa alimus áiggit deivet giđđadálvái, mii sáhttá leat vahágin boazodollui. Bohccuid biebmodilli lea giđđat buot fuonimus, ja go mohtorgielkkát ain gavdnjejit bohccuid, de dat šaddet dárbbašmeahttumit lihkadit. Áinnas čoavjjehiid hárrái dilli sáhttá leat viehka vearrái. Go álddut eai bálle ráfis guohtut, de lassána reitonvárra ja eallu sáhttá bieđganit, mii fas dagaha badjeolbmuide liigebarggu. Báljes duottaralážiin Giehtaruohttasa jalges eatnamiin gielkávuojáhagat eai dábálaččat báljo biđge ealuid, dasgo muohta lea doppe daškat biekka geažil dahje biegga lea girddihan muohttaga eret. Dat, geat girddihit mohtorgielkkáiguin ja vudjet ealuid čađa, leat dat buot vearrámus mohtorgielkkástallit. Danin lea dat várra ahte buot gielkkástallit steampalastojit boazodoalu vašálažžan. Gánnáha goittot muitit ahte báikegoddelaččat ja vásttolaš prográmmabálvalusfitnodagat eai dábálaččat heađuš bohccuid. Váttisvuođaid dagahit vuosttažettiin Meahciráđđehusa váldegottálaš mohtorgielkávuojáhaga olggobealde lobi haga vuojašeaddji olgobáikegoddelaččat, geat guottádahkan besset duottarguovllus seakkadealat mohtorgielkkáideasetguin lobálaš vuojáhagaid olggobeallai.</p>
<p>Áibmojohtalusasge leat su iežas heajos bealit, vaikko muhtun muddui maiddái badjeolbmot ieža geavahit girdiid, go johtalit guovllus. Áibmojohtalusa válla sáhttá muosehuhttit muhtun muddui bohccuid guohtunráfi. Bievlan sáhtostuvvojit guvlui ollu dakkár olbmot, geain muhtumat eai boađáše ollege guvlui, jos ii livčče áibmojohtalus. Eatnasat girddi johtti lustageavaheddjiin leat Ropma- ja Leahttásetnui manni guolásteaddjit ja meallut. Sii gal bissot eanas dasttán jogaid lahkosiin eaige ná olus heađuš boazodoalu. Gaskaboddosaš govddohatgirdijohtalusa hárrái Meahciráđđehus ii sáhte dahkat maidege. Helikopterjohtalus lustageavaheapmái ráddjejuvvo plánas nu, ahte Meahciráđđehus mearrida dárkilit seaivunsajiid, go lea vuos gullan áššis čanasjoavkkuid. Giehtaruohttasa bálgosa mielas ii leat dárbu ráddjet áibmojohtalusa čavgadeappot go ráddjejuvvo plánas, dasgo áibmojohtalusa nohkan guovllus dagahivččii váttisvuođaid maiddái boazoealáhussii. 105</p>
<p><em type="italic">Guolástus </em></p>
<p>Guolástus lea okta árbevirolaš sámeealáhusain boazodoalu ja rievssatbivddu lassin. Ruovttudárboguolástusa lassin dat lea ovdalaš áiggiid dudden maiddái boazojámuin boahtán áigáiboahtomassima.</p>
<p>Leahttáseanu ja duottarjávrriid bivdu lea lassánan dan maŋŋá, go nylonfierbmi, mohtorgielká ja mohtorfanas boahtigođii atnui 1950-logus. Dát bivdu sulastahttigođii juo báikkuid rievidanbivddu, mii fas dagahii dan ahte guollenálit geahppánedje johtilit muhtun jávrriid, njulgestaga nohke. Dili heajudedje 1960- ja 1970-loguid stuorra čuovžagilvimat, goas čáziide gilvojuvvojedje boastto čuovžžat. Dát lea dagahan ee. dan, ahte leat liiggás hui smávva čuovžžat, go fas báikkálaš čuovžanálit leat mannan maŋás ja máŋggat divrras rávdo- ja dápmotčázit leat fuotnánan.</p>
<p>Dálá vuoggabivdui vuođđuduvvi guolástanturisma ii áitte guovllu jávrriid guollenáliid – ii dán áigge nu bivnnuhis rávdobilkenge buot bivnnuheamos rávdojávrriin, dego Doskal-, Luohta- ja Vuopmegašjávrris, mana badjel daid buvttadannávccaid. 1990-logus atnui boahtán vieru mielde plána árvalusat ja linnjádeamit buoridedje dili guolástusa ja guovllu guoládaga hárrái ovddit logijagiid ektui. Buot sámiid mielas dikšun- ja geavahanplánas ii giddejuvvon doarvái fuomášupmi guollenáli muddemii ja ealáskahttimii váikkuheaddji dahkkiide. Plánas árvaluvvoge ahte Giehtaruohttasa guolástanáššit galget dárkileappot plánejuvvot oassin sierra guoládaga luondduriggodatplánas, mii gokčá oppa gieldda.</p>
<p><em type="italic">Ruvkedoaibma </em></p>
<p>Meahcceguovllus eai leat doaisttážii ruvkerogganváldimat, muhto dasttán meahcceguovllu olggobealde dakkárat leat moanat. Ruvkedoaibma lea dat eanageavahanhápmi, mii čuohcá buot eanemus birrasii. Ruvkeguovllut, mat leat dasttán meahcceguovllu olggobealde, váikkuhit boazodoaluin bargamii ollislaččat. Go bohccuid guohtonguovllut gáržot meahcceguovllu olggobealde, de lassána seammás guohtundeaddu meahcceguovllu siste. Sámiid mielas livččii lean buorre oažžut Giehtaruohttasa meahcceguovllu rájiid siskkobeallai oktilis guovllu Leahttáseanus gitta Gilbbesjávrái ja Háldái. <em type="bold">8.4 Čoahkkáigeassu ja jurddabohtosat </em></p>
<p>Meahciráđđehus čuovvu plánas buot dálá lágaid ja ásahusaid ja geahččala leat árvalusain vuoiggalaš. Meahcceguovloplánema vuođđun lea meahcceguovloláhka ja dan mielde dahkkojuvvon meroštallan meahcceguovlluid birra. Meahciráđđehus dovddasta sámiid vuođđovuoigatvuođalaš rivttiid bargat ng. sámiid ruovttuguovllus ealáhusaiguin, mat gullet sin kultuvrii. Giehtaruohttasa meahcceguovllus boahtá bures ovdan sámekultuvrra, boazodoalu ja lustageavaheami sierra beroštumiid oktiiheiveheapmi. Erenoamážit stuorraduottarguovllus lea dárbu čielga čovdosiidda ja njuolggadusaide, vai meahcceguovlolága ulbmilat ollašuvvet ja ruossalasvuođat sierra beliid gaskkas eai beasa dárbbašmeahttumit lassánit. Giehtaruohttasa meahcceguovlu mearkkaša ollu Eanodaga ássiid áigáiboađus, kultuvrras ja lustadoaimmain. 106</p>
<p>Giehtaruohttasa meahcceguovllu dikšun- ja geavahanplána ii báljo rievdat dili guovllu geavaheami ja meahcceguovloiešlági hárrái. Plána váldodeaddu leage sierralágan áitagiid dustemis ja daidda ráhkkaneamis, vai meahcceguovlolága váldoulbmilat dahjege ohcaluvvon birasváikkuhusat ollašuvvet maiddái guhkesáiggeulbmiliin. Avádatjuohku lea mávssoleamos vuohki lustageavaheami ja luondduturismma oktiiheiveheamis nu, ahte Giehtaruohttasa meahcceguovlu duođaidge seailu meahcceguovlun dás duohkoge. Plána ii rievdat olus Eanodaga kultuvrralaš, sosiálalaš ja dearvvašvuođalaš dili dan dili ektui, mii lei dalle, go meahcceguovloláhka bođii fápmui. Plána dorvvasta vejolašvuođaid bargat sámekultuvrra vuođđun leahkki boazodoaluin, dasgo plána stivre viehka čavgadit geasiáigásaš meahccejohtalusa ja geatnegahttá čavget dárbbu mielde juo dáláge čavges lohpepolitihka.</p>
<p>Buot buohkanassii plána geahččala seailluhit dálá ealáhusaid, dorvvastit daid vejolašvuođaid ja hukset ođđa bistevaš luondduturismavejolašvuođaid. Plána buorida báikkálašekonomiija vejolašvuođaid nu, ahte čielggasmahttá ja nanne Giehtaruohttasa meahcceguovllu luondduturismma infrastruktuvrra ja doaibmanjuolggadusaid. 8.4.1 uovvun ja bearráigeah an</p>
<p>Dikšun- ja geavahanplánas biddjojuvvojit guovllu dikšumii ja geavaheapmái ulbmilat, prinsihpat ja ráddjehusat. Dehálaš oassi plánas lea guovllu dálá dili kárten, man vuođul sáhttá buorebut árvvoštallat, mo oččoduvvon birasváikkuhusat ollašuvvet. Lohpeeriid ja lohpemieđihanvuogi ja rávvagiid lea dárbu plána árvalusaid mielde árvvoštallat ja dárbbu mielde rievdadit, ee. guovllu geavaheaddjijoavkkuin ožžojuvvon máhcahaga vuođul, vai ásahuvvon ulbmilat juksojuvvojit. Eanodaga ráđđádallangoddi ja Giehtaruohttasa bálggus leaba guovddážis dán áššis. Lea dehálaš ahte maiddái báikkálaš olbmot ja eará čanasjoavkkut sáhttet leat mielde plána ollašuvvama čuovvumis ja ahte sis maiddái lea vejolašvuohta váikkuhit plána lassin dan ollašuhttimii. Bearráigeahččan lea mávssolaš oassi plána árvalusaid ollašuhttimis ja čuovvumis. Bearráigeahččamii galgá lágidit doarvái resurssaid. 8.4.2 Plána nannen- ja mearrádusdahkanproseassa ovddideapmi</p>
<p>Plána sáhttá dohkkehuvvot buorebut, jos lasiha ráđđádallangotti ovddasteaddjibeali mearkkašumi mearrádusdahkanproseassas. Ráđđádallangottis sohppojuvvošii plánenproseassas, plána sisdoalus ja dárbbašlaš oassálastinordnemiin. Buot addojuvvon cealkámušat, ožžojuvvon máhcahat ja mearkkašahtti rievdadanárvalusat gieđahallošedje álo ráđđádallangottis, mii maiddái gullojuvvošii buot maŋimužžan, ovdalgo plána nannejuvvo. Ráđđádallangottis galggašedje leat ovddasteaddjin buot berošteaddjibealit, mat ovddastit meahcceguovlolága oččoduvvon birasváikkuhusaid. Sii galggašedje leat ovttasráđiid soahpamin doaibmanjuolggadusain ja árvvoštallamin daid ollašuvvama gieldda ja Sámedikki nammadan ovddasteddjiid lassin – erenoamážit bálgosat ja báikkálaš olbmot, geat barget luondduturismmain. Dát lea maiddái bálgosiid ja luondduturismafitnodagaid oktasaš oaidnu, mii bođii ovdan 12.10.2000 Eanodaga luondduriggodatplánema bargojoavkkus. Dát lasihivččii ráđđádallangotti árvoválddi, beavttálmahtášii dieđujohtima ja buoridivččii viidát dohkkehuvvon plánaid áigáioažžuma. Makkárge láhkaásahuslaš eastagat ráđđádallangotti viiddideapmái eai leat. 107 <em type="bold">9 Plána ekonomalaš gollováikkuhusat </em></p>
<p><em type="bold">Meahciráđđehussii 9.1 Servodatlaš doaimmat </em></p>
<p>Meahciráđđehus vástida ávdin-, várren-, ja fuolahanstobuid, Kalohttageinnodaga ja Leahttáseanu fanastallanjohtolaga bajásdoallamis ja fuolaheamis, meahcceguovloiešlági suodjaleamis, fuođđolohkamis ja stuorranávddiid ja áitatvuloš elliid čuovvumis. Dát barggut earret várrenstobuid fuolaheami leat juo ovddežis goasttiduvvon vearroruđaiguin ja daidda leat čujuhuvvon ruđat stáhtabušeahtas. Oassi servodatlaš bargguin, ee. fuođđuid lohkan fuođđodárkongolmmačiegahasaiguin stáhtaeatnamiin gullet ođđa bargguide, ja muhtun barggut fas, dego stuorranávdelohkamat, leat viidánan 1999:s ovddežis. Buhttenvuogádaga rievdan nu, ahte vuođđun leat váldojuvvon reviirrat, lasiha várra boahtteáiggis besiid dárkongoluid ovddežis.</p>
<p>Servodatlaš jahkásaš barggut dagahit goluid oktiibuot 371 000 márkki [62 400 €] / jahki. Dáin goasttádusain sullii 51 000 márkki [8 600 €] mannet njuolgga luonddusuodjalusgoluide ja 320 000 márkki [53 800 €] lustageavaheapmái. Plánas árvaluvvon hávilinvesteremat šaddet máksit oktiibuot 1 470 000 márkki [247 000 €]. Dát supmit eai sisdoala áitatvuloš populašuvnnaid inventeren- ja čuovvungoluid.</p>
<p>Servodatlaš lustabálvalusaide, dego ávdinstobuid ordnemii ja boaldinmuorra- ja bázahusfuolahussii čujuhuvvon mearreruđat leat goittot sakka geahppánan 1999:s iige dilli oro boahtteáiggis olus buorráneamen, ovdal juo nuppe gežiid. Servodat galgá bidjat doarvái resurssaid guovllu lustageavaheami ja luondduturismma infrastruktuvrra bajásdoallamii ja ovddideapmái. Doarvái stuorra submin sáhttá atnit supmi, mii vástida daid jahkásaš sisaboađuid, maid Meahciráđđehus oažžu guovllu várrenstobuin. Dákkár supmi sáhttá dasto jahkásaččat geavahit ovdalis namuhuvvon ulbmiliidda. 9.1.1 Jahkásaš golut</p>
<p>Servodatlaš jahkásaš goluid dagahit oahpistandoaibma, ávdin- ja várrenstohpovuogádat ja Kalohttageinnodaga ja Leahttáseanu–Boazoeanu fanasvánddardanjohtolaga bajásdoallan ja ovddideapmi ja bearráigeahččan ja luonddusuodjalus. Geavadis dát oaivvilda boaldinmuorra- ja bázahusfuolahusa, gámppáid ordnema, johtolagaid ja fuolahusjohtolagaid merkema, oahpistangalbbaid divvuma, vánddardanrávvema Gilbbesjávrris ja Heahtás, stuorranávddiid ja áitatvuloš šlájaid čuovvuma ja meahccebivddu, guolástusa ja mohtorgielkkástallama bearráigeahččama guovllus.</p>
<p>Ávdinstobuid (19 + 3) ja várrenstobuid (5), mat leat Giehtaruohttasa meahcceguovllus ja dasttán dan lahkosiin, ja Leahttáseanu dolastallanbáikkiid (5) boaldinmuorra-, gássa- ja bázahusfuolahus ja Kalohttageinnodaga (70 km) merkemiid bajásdoallan ja dálvviáigásaš fuolahusjohtolagaid (100 km) merken máksá jagis sullii 175 000 márkki [29 400 €]. Jahkásaš boaldinmuorradárbu lea 1999:s 140 látnaguđahasmehtera ja golggusgássa gollá sullii 60 boahtala. Stobuid ja rusttegiid (dego šalddiid) jahkefuolahusat ja divvumat dáhpáhuvvet fuolahusgallestallamiid oktavuođas. Dat mákset jagis gaskamearálaččat 25 000 márkki [4 200 €]. Buot dát doaibmabijut vástidit barggu dáfus oktiibuot sullii 0,8 olmmošbargojagi. 108</p>
<p>Guovllu ávdin- ja várrenstobuid ordnemat mákset 45 000 márkki [7 560 €] gámppá nammii. Jahkásaš vuođđodivvundárbu lea guokte gámppá, mii dahká 90 000 márkki [15 130 €] ja gáibida guovtti mánotbaji (0,15 olmmošbargojagi) bargobidjosa. Bearráigeahččan ja oahpistanbarggut Gilbbesjávrris addet jahkásaččat barggu golmma oahpisteaddjái oktiibuot 1,5 olmmošbargojagi mađi. Materiála-, láigo-, telefon- jed. golut oahpisteamis čoggojit 1999:s 30 000 márkki [5 040 €]. Oahpisteapmi lea lágiduvvon eanas barggolašvuođaruđaiguin. Heahtás vástidit Giehtaruohttasa meahcceguvlui guoskevaš diđoštallamiidda maiddái sullii ovtta olmmošbargojagi mađi.</p>
<p>Ovtta fuođđodárkongolmmačiegahasa lohkan meahcceguovllus máksá sullii 6 000 márkki [1 000 €] / jahki ja gáibida vihtta olmmošbargobeaivvi. Plánas árvaluvvo ahte galgá vuođđuduvvot okta fuođđodárkongolmmačiegahas meahcceguvlui. Stuorranávddit lohkkojuvvojt Giehtaruohttasa meahcceguovllus 12 olmmošbargobeaivvi mađi, mii máksá sullii 15 000 mk [2 500 €] /jahki. Áitatvuloš šlájaid čuovvun ja besiid lohkan addet barggu giđđat 20 bargobeaivvi mađi ja geassit 20 bargobeaivvi mađi, dahjege oktibuot 0,15 olmmošbargojagi mađi, mii máksá sullii 30 000 márkki [5 040 €]. 9.1.2 Investeremat</p>
<p type="listitem">Servodatlaš  lassebargguid  ja  -goluid  Meahciráđđehussii  plánas  dagahit  Muonnjagoržži  rádjegozáhus,  gámppáid  gaikumat,  ođasmahttimat  ja  sirdimat,  oahpistanstobu  ja  -távvala  vuođđudeapmi  Gilbbesjávrái  ja  maiddái  Leahttáseanu  ođđa  rusttegat  ja  fanastallanjohtolaga  čorgen.  Čuovvovaččas leat investerenčuozáhagat</p>
<p type="listitem">Muonnjagoržži  rádjegozáhusa  visttiid  boaldimii  ja  gaikumii,  oljoseailluhanlihtiid  eret-fievrrideapmái  ja  guovllu  čorgemii  galgá  leat  ee.  rogganmašiidna,  goaivolástejeaddji  ja  soahteveaga  helikopter.  Buot  dát  doaimmat  šaddet  máksit  250 000–500 000  márkki  [42 000–84 000 €].</p>
<p type="listitem">Gilbbesjávrri  luonddustobu  plánen  ja  ollašuhttin  máksá  árvvu  mielde  2 500 000  márkki [420 200 €].</p>
<p type="listitem">Jos  Guonjarjoga  ávdinstobu  sadjái  huksejuvvo  ođđa  15  +  15  olbmo  ávdin-  ja  várren-stohpu, de dat boahtá máksit 650 000 márkki [109 200 €].</p>
<p type="listitem">Gaskkasjoga  boares  ávdinstobu  dudden  lulábeale  Gođđoguoikka  ávdinstobuin  máksá 60 000 márkki [10 100 €].</p>
<p type="listitem">Leahttáseanu  fanastallanjohtolaga  čorgendoaimmat  álbmogasbargun  ovttasráđiid  ”Doala</p>
<p type="listitem">Sápmi čorgadin” ro:ain mákset sullii 20 000 márkki [3 360 €].</p>
<p type="listitem">Dolastallanbáikkit,  mat  ráhkaduvvojit  meahcceguvlui  Leahttáseanu  fanastallanjohtolaga gurrii,  mákset  40 000  márkki  [6 700 €]  guhtege,  dahjege  oktiibuot  200 000  márkki  [33 600 €].</p>
<p type="listitem">Oahpistantávval,  mii  galgá  Kalohttageinnodaga  álgui,  máksá  oktan  plánenbargguiguin sullii 40 000 márkki [6 700 €]. 9.2  Fitnodatekonomalaš barggut</p>
<p>Láigostobuid huksen ja fuolaheapmi, guovllu váldegottálaš mohtorgielkávuojáhagaid bajásdoallan ja lohpemávssuid bearran ja stivrejuvvon luonddumátkkiid ovddideapmi leat Meahciráđđehussii fitnodatdoaibma, goas dain boahtti golut máksojuvvojit fitnodatdoaimma boađuiguin eaige dat golut leat dákko bokte árvvoštallon. 109 <em type="bold">10 Giehtaruohttasa meahcceguovllu dikšun- ja geavahanplána Natura-árvvoštallan </em>[Válmmaštallon laktin dihte dikšun- ja geavahanplána lohkui 8 Birasváikkuhusaid árvvoštallan (Meahciráđđehus, Davvi-Lappi luonddudikšunguovlu 2004)] <em type="bold">10.1 Duogášdieđut </em></p>
<p>Eurohpá ovttastumiid ráđi mearrádusa vuođul lea jagi 1992 rájes bargojuvvon oktilaš eurohpálaš ekologalaš vuogádaga ovdii. Dán Natura 2000 -fierpmádaga ulbmilin lea sihkkarastit eurohpálaš luonddu máŋggahápmásašvuođa seailuma (Birasministeriija 1999).</p>
<p>Natura 2000 -fierpmádat čoggo dain guovlluin, maid Ovttastupmi atná dehálažžan ja mat leat luondodirektiivva čuvvosis I logahallon luondotiippat ja čuvvosis II logahallon šlájaid eallinbirrasat. Dáid guovlluid gohčodit SCI-guovlun. Luondodirektiivva vuođul evttohuvvon guovlluid lassin Natura 2000 -fierpmádahkii leat almmuhuvvon loddedirektiivva njuolggadusaid mielde klassifiserejuvvon loddesuodjalanguovllut, ng. SPA-guovllut.</p>
<p>Luondodirektiivva čuvvosa I luondotiippain 69 gávdnojit Suomas. Luondodirektiiva sisdoallá maiddái sullii 600 ealánšlája, main Suomas sáhttá deaivat sullii 130 šlája. Loddedirektiivva čuvvosis I leat logahallon sullii 200 šlája, mat dárbbašit suodjalandoaimmaid. Suomas dáin sáhttá deaivat sullii 60 loddešlája. <em type="bold">10.2 Luondotiippat ja šlájat, maid vuođul Giehtaruohttasa meahcceguovlu lea váldojuvvon mielde Natura 2000 -fierpmádahkii </em></p>
<p>Giehtaruohttasa meahcceguovlu gullá Natura 2000 -suodjalanguovlofierpmádaga alpiinnalaš avádahkii. Suoma stáhtaráđđi mearrádusainis 20.8.1998 evttohii Eurohpá uniovnna kommišuvdnii ahte máinnašuvvon guovlu galggai laktojuvvon Natura 2000 -suodjalanfierpmádahkii loddedirektiivva vuođul. Eurohpá uniovnna kommišuvdna dohkkehii guovllu loahpalaččat EU:a suodjalanguovlofierpmádahkii 22.12.2003.</p>
<p>Giehtaruohttasa meahcceguovlu (218 400 ha) lea laktojuvvon Naturai oktan ollisvuohtan Leahttáseanu–Jiehtájoga jekkiidsuodjalanguovlluin (41 900 ha) ja Cáicejoga buolžžaidsuodjalanguovlluin (4 600 ha). Oktiibuot Giehtaruohttasa meahcceguovlu (FI 300105) -nammasaš Naturaguovllu viidodat lea sullii 264 900 ha. Giehtaruohttasa meahcceguovlu -nammasaš Natura-guovlu lea laktojuvvon fierpmádahkii SCI-guovlun dan sisdoallan luondodirektiivva (92/43/ETY) čuvvosiid I ja II meroštallan suodjalanvuloš luondotiippaid ja šlájaid vuođul ja almmuhuvvon EU:ai luondodirektiivva (79/409/ETY) mieldásaš SPA-guovlun, dasgo dat lea loddevalljivuođa dáfus máŋggabealat ja divrras guovlu.</p>
<p>Giehtaruohttasa meahcceguovlu -nammasaš Natura-guvlui guoskevaš diehtoskovis leat almmuhuvvon luondodirektiivva I mieldásaš luondotiippat oktiibuot 16. Dáin dábálepmosat govčču dáfus leat alpiinnalaš ja boreálalaš duottarguolbanat (50 %), lagešvuovddit (10 %) ja alpiinnalaš ja boreálalaš silikáhtavuloža niittut (10 %), subarktalaš Salix-miesttabohtut ja áhpejeakkit (7 %). Guovllus gávdnojit diehtoskovi mielde maiddái molsašuvvanjeakkit ja gáddejeakkit, suonjut, 110balsajeakkit, duoddariid šattolaš ájaguorajeakkit, šaddogovččasgálkabávttit, šaddogovččassilikáhtabávttit, boreálalaš luondduvuovddit, dulvevuovddit, humusláddot ja -jávrrit ja alpiinnalaš jogat ja daid gáddestelliid sitnošattolašvuohta. Dasa lassin stuorimus eanut leat luondotiipange mearkkašahtti Fennoskandia luonddudilálaš johkajohtolagat.</p>
<p>Luondotiipaoahpistangirjji (Airaksinen &amp; Karttunen 2001) mielde humusjávrrit ja -láddot (3160), mat Giehtaruohttasa meahcceguovlu -nammasaš Natura-guovllus leat Natura-diehtoskovi mielde 3 %, eai gávdno duottarguovllus. Dát tiipa sáhttá goittot gávdnot Natura-guvlui gullevaš Leahttáseanu–Jiehtájoga jekkiidsuodjalanguovllus. Nuppe dáfus guorba čielgačázat jávrrit (3110) váilot Natura-diehtoskovis Giehtaruohttasa guovllus, vaikko guorba ja čielgačázat jávrrit Giehtaruohttasa guovllus sihkkarit gávdnojit. Duottarguovlluid čázádagaid šattolašvuohta lea viehka unnán kártejuvvon. Dieđut vuođđuduvvet eanas Rintanena (1982) dutkamušaide. Jávretiippain ja daid gávdnomis eai leat Davvi-Lappi luonddukártenmateriálasge aiddo dál fidnemis dárkilis dieđut.</p>
<p>Luondotiippain, mat Natura-diehtoskovi mielde gávdnojit guovllus, EU meroštallá erenoamáš dehálažžan áhpejekkiid, balsajekkiid, duoddariid šattolaš ájaguorajekkiid, boreálalaš luondduvuvddiid ja dulvevuvddiid.</p>
<p>Luondodirektiivva čuvvosa II njiččehasšlájain guovllus gávdnojit njálla, geatki ja čeavrris. Luondodirektiivva čuvvosa II bohccešaddošlájain guovllus gávdnojit várrelukti, uhcafiskesrássi ja johkahávvar. Luondodirektiivva šlájat leat ráfáidahtton luonddusuodjalanlága vuođul.</p>
<p>Giehtaruohttasa Natura-diehtoskovis leat almmuhan guovllus gávdnot 15 loddešlája, mat gullet EU:a loddedirektiivva (79/409/ETY) čuvvosii, dahjege 15 dakkár šlája, mat galget erenoamážit suodjaluvvot. Dáin šlájain 5 leat Suoma áitatvulošvuođaklassifiserema mielde áitatvuloš šlájat. <em type="bold">10.3 Plána váikkuhusat daidda luondotiippaide ja šlájaide, maid vuođul guovlu lea váldojuvvon Natura 2000 -suodjalan-guovlofierpmádahkii </em></p>
<p>Stáhtaráđi mearrádus ja EU:a kommišuvnna loahpalaš dohkkeheapmi mearkkašit ahte luonddusuodjalanlága (1096/1996) 65 ja 66 §:s ásahuvvon vuoigatvuođaváikkuhusat leat boahtán guovlluin čuovvunláhkai. Nuba jos dihto fidnu dahje plána juogo okto dahje guorahaladettiin ovttas eará fitnuiguin dahje plánaiguin sáhttá mearkkašahttiláhkai heajosmahttit Natura-guovllu luondduárvvuid, de fitnu ollašuhtti galgá árvvoštallat váikkuhusaid (LsL 65 §). Eiseváldi ii oaččo mieđihit lobi dahje dohkkehit plána, jos váikkuhusaid árvvoštallan- ja cealkámušaddinmeannudeapmi čájehit ahte fidnu dahje plána mearkkašahttiláhkai heajosmahttá Natura-guovllu luondduárvvuid (LsL 66 §). Ovdalis namuhuvvon luonddusuodjalanlága oaivvildan mearkkašahtti heajosmahttima dássi ja dan čuoziheapmi namalassii daidda luondduárvvuide, mat leat guovllu Natura 2000 -fierpmádahkii laktima ággan, dahká vejolažžan dábálaččat guovllu virolaš geavaheami, jos ovdamearkka dihte luonddusuodjalanláhkii vuođđuduvvi ollašuhttimis ii ovttaskas dáhpáhusain nuppeláhkai daddjojuvvo. 111</p>
<p type="listitem">Luondodirektiivva  (92/43/ETY)  6.  artihkkala  njuolggadusain  gávnnahuvvo  ahte  luondotiippa  hárrái suodjaleami dássi lea buorre, go</p>
<p type="listitem">dan lunddolaš lávdu ja dat guovllut, main dat gávdno, lea stáđđásat dahje viidumin</p>
<p type="listitem">sierra ráhkadus ja sierra doaimmat,  maidda lea  dárbu dan seailluhan dihte guhkesáigge-ulbmiliin, gávdnojit ja seilot várra einnostahtti boahtteáiggis</p>
<p type="listitem">guvlui mihtilmas šlájaid suodjaleami dássi lea ortnegis. (Natura 2000 guovlluid ... 2000, s. 19)</p>
<p>Stáhtaráđi mearrádusas (Vn 20.8.1998) lea guđege Natura-guovllu hárrái dárkileappot čilgejuvvon suodjaleami ollašuhttinvuohki namuhemiin dan lága, man njuolggadusaid čuovvuma bokte dorvvastuvvojit dat luondduárvvut, maid vuođul guovlu lea laktojuvvon Natura 2000 -fierpmádahkii. Giehtaruohttasa meahcceguovlu -nammasaš Natura-guovllu ollašuhttinvuohkin lea Giehtaruohttasa meahcceguovllu hárrái meahcceguovloláhka (62/1991). Guovllu geavaheapmi ja dikšun mearrašuvvá meahcceguovlolága ja dikšun- ja geavahanplána vuođul. Meahcceguovlolágas leat meroštallon ulbmilat, mat stivrejit guovllu geavaheami iige Natura-mearrádus rievtti mielde rievdat moktege erenoamážit dán ášši. Dát lea gávnnahuvvon maiddái ovdalis namuhuvvon stáhtaráđi mearrádusas (Vn 20.8.1998) ovdamearkka dihte guolástusa, meahccebivdu ja eará luondduealáhusaid hárrái.</p>
<p>Guovllu dálá geavaheapmi ii bija vára vuollai daid luondotiippaid ja šlájaid, maid vuođul Giehtaruohttasa meahcceguovlu lea laktojuvvon Natura 2000 -suodjalanguovlofierpmádahkii. Meahcceguovlolága ulbmiliid ollašuhtti dikšun- ja geavahanplána bokte eai šatta vára vuollai guovllu luondotiippat ja šlájaid doarvái buorre suodjalandássi. Muhto plána baicce dorvvasta Naturafierpmádaga luondotiippaid ja šlájaid seailuma dás duohkoge earret eará nu, ahte meahccejohtalus ja boaldinmuora váldin stivrejuvvo, lágiduvvojit áššáigullevaš oahpistan- ja bálvalusrusttegat ja čuvvojuvvo ja bearráigehččojuvvo guovllu luonddudilli.</p>
<p>Čoahkkáigeassun sáhttá gávnnahit ahte plána ovddida Giehtaruohttasa meahcceguovllu ja dan bokte lea bajásdoallamin Giehtaruohttasa meahcceguovlu -nammasaš Natura-guovllu luondduárvvuid. Plána lea ná dehálaš oassi eurohpálaš Natura 2000 -suodjalanguovlofierpmádaga ollašuvvamis. 113</p>
<p xml:lang="hbs">UOVUS 1. 1(1)</p>
<p><em type="bold">Čoahkkáigeassu čálalaš cealkámušaddimiid máhcahagas </em></p>
<p>Dikšun- ja geavahanplána guovddáš linnjádemiide ledje eanas duhtavaččat ja dan gehččet deavdit meahcceguovlolága ulbmiliid. Plána lei sierra oassebeliid mielas vuđolaččat dahkkojuvvon ja gehččojuvvui ahte dan dahkamis ledje gullojuvvon doarvái bures ja viidát sierra berošteaddjibealit, earret moadde spiehkastaga. Plána árvalusat ledje sierra oassebeliid mielas čielgasat ja bures ákkastallon, vaikko vel muhtumassii beare dárkkit. Meahcceguovllu avádatjuogu plánas árvaluvvon vuogi mielde guottihedje viidát ja dan gehčče leat bures ákkastallon. Báikkálaš olbmuid vuoigatvuođaid dorvvasteami guovllus (rievssat)gárdumii, guolástussii ja čoaggimii atne viidát vuoigadahtton doaibman ja plána gehčče buorre muddui dorvvastit dáid vuoigatvuođaid. Oppalaččat ledje dan oaivilis ahte plánas lea bures ráhkkanan sierra áitagiidda, muhto plána galggašii sáhttit dárkkistit 10–15 jagi geažes, vai vejolaš váttisvuođaid njulgema ovdii sáhtášii bargagoahtit áiggil. Maiddái bearráigeahču mearkkašumi deattuhedje ja moanain cealkámušain gáibiduvvui ahte Meahciráđđehus galggai beaktileappot bearráigeahččagoahtit. Bearráigeahču galggašii viiddidit árbevirolaš meahccejohtalusa goziheamis ee. birasáššiide dego luonddusuodjalan- ja bázahuslága bearráigeahččamii. Dieđiheami ja oahpistandoaimma ovddideami atne Gilbbesjávrris hui dehálaš vuohkin fáhtet gallestalliid ja dieđihit sidjiide meahcceguovllu luonddus ja geavaheamis ja guovllu njuolggadusain. Buot krihtalepmosit plánii doaladuvve Johtti Sápmelaččat ro ja Enontekiön lento Os. Maiddái arktalaš guovddáš dagai valjis rievdadanevttohusaid cealkámušastis ja kritiserii plána. Eanodaga gielddaráđđehusa ja Gilbbesjávrri gilledoaibmagotti mielas plána ii livčče gánnáhan ollege dahkat ovdalgo eanaoamastanáššit guovllus leat loahpalaččat čovdojuvvon. Sámediggi fas livččii háliidan gaskkalduhttit plána dahkama dassái, go Suoma ráđđehus lea addán iežas cealkámuša dain čealkámušain, maid lei bivdán ng. Vihervuori hálddahusmállii. 114</p>
<p xml:lang="hbs">UOVUS 2. 1(16)</p>
<p><em type="bold">Sámedikki árvvoštallan dikšun- ja geavahanplána váikkuhusain sámekultuvrii </em></p>
<p xml:lang="vep">CEALKÁMUŠ 27.06.2006</p>
<p xml:lang="nob"><em type="italic">Dnr 400/D.a.6 </em></p>
<p>Meahciráđđehus, meahcceguovloplánen</p>
<p xml:lang="dan">PL 36, 99801 Avvil</p>
<p xml:lang="krl">Ášši:</p>
<p>Sámedikki árvvoštallan Giehtaruohttasa meahcceguovllu dikšun- ja geavahanplána váikkuhusain sámekultuvrii</p>
<p>Sámediggi cealká dán áššečuoggás oaivvilduvvon árvvoštallamin čuovvovačča. Árvvoštallama vuođđun lea Meahciráđđehusa dahkan ja Birasministeriijai sádden Giehtaruohttasa meahcceguovllu dikšun- ja geavahanplána <em type="italic">(plána) </em>, mii lea dasto gieđahallojuvvon Sámedikki <em type="italic">ráđđádallamis </em>Birasministeriijain 10.10.2003. 1. Vuoigatvuođalaš vuolggasajit, bistevašvuohta ja doahpagat Avádatjuohku <em type="italic">Plána </em>ovdasániid mielde plána bissovažžan oaivvilduvvon váldoprinsihppa dahjege <em type="bold">avádatjuohku </em>(s. 2) vuođđuduvvá plána ulbmiliin (s. 10) ovdanbukton siterema mielde meahcceguovlolága dárkilet ákkastallamiidda, maid mielde: "Guovllu sáhtášii plánas maiddái juohkit geavaheami dáfus sierra osiide." <em type="italic">Sámediggi </em>lea juo plánii guoskevaš ráđđádallamiin Birasministeriijain buktán ovdan dan, ahte avádatjuogu vuođđun árvaluvvon lága 7 §:a dárkilet ákkastallamis ii daddjojuvvo mihkkege avádatjuogus, muhto <span type="quote">"guovllu sierra osiide"</span> juohkimiin čujuhit vuosttažettiin vuovdeguovlluid juohkimii dikšun- ja geavahanplánas luonddudilálaš ja ekologalaččat gieđahallat jurddašuvvon vuovdeguovlluide (gč. HE 42/1990 s. 13). Giehtaruohttasa meahcceguovllus eai leat vuovddit, ja dákko bokte avádatjuogu ii sáhte ákkastallat. Eará osiin avádatjuohku ii vuođđuduva meahcceguovloláhkii ja dan ákkastallamiidda, ja nuba plána <span type="quote">"bissovažžan jurddašuvvon váldoprinsihpas"</span> ja plána <span type="quote">"ulbmilis"</span> dákko bokte ii leat plánas čuoččuhuvvon doarjja lágas dahje dan ákkastallamiin. Lága ulbmiliid oktiiheiveheapmi Meahcceguovlolága (62/1991) 1 §:a ulbmilin gávnnahuvvojit 1) guovllu meahccáivuođa seailluheapmi 2) sámekultuvrra dorvvasteapmi 3) luondduealáhusaid dorvvasteapmi ja 4) guovllu máŋggabealat geavaheami ja dan vejolašvuođaid ovddideapmi (s. 10). <em type="italic">Plána </em>ulbmilin fas meroštallojuvvo "meahcceguovlolága ulbmiliid oktiiheiveheapmi <em type="bold">sierra geavaheaddjijoavkkuid </em>gaskkas". (s. 10) 115 </p>
<p xml:lang="hbs">UOVUS 2. 2(16)</p>
<p>Plánas ulbmilis ii daddjojuvvo lága ákkastallamiid mieldásaš, plána ja meahcceguovlolága váldoulbmil, mii lea <em type="italic">Sámedikki </em>mielas sierra eanangeavahanhámiid oktiiheiveheapmi birassuodjaleapmái - iige dušše gaskaneaset. Meahcceguovlolága 7 §:a dárkilet ákkastallamiid mielde: "Meahcceguovllu geavaheami plánemii gullá vuosttažettiin birassuodjaleami ja sierra eanangeavahanhámiid oktiiheiveheapmi." Lága deháleamos ulbmil lea 1 ja 4 §:a dárkilet ákkastallamiid mielde meahcceguovlluid meahcceluonddu seailluheapmi nu álgodilis ja luonddudilis go vejolaš. Meahcceguovloláhkii guoskevaš ráđđehusa árvalusa váldosisdoalu mielde boazodoalu ja eará luondduealáhusaid ja vánddardeami vejolašvuođat buorránit dahje seilot goittot ovddežin dahjege jagi 1991 dili dásis, go láhka lea boahtán fápmui. <em type="italic">Sámedikki </em>mielas vuolggasadjin ásahuvvon sierra doaimmaid oktiiheiveheapmi geavaheaddjijoavkkuid gaskkas doalvu veagal dasa, ahte gildii vearroboađuid bukti doaimmat dego turisma ja ruvkedoaibma vuoruhuvvojit Meahciráđđehusa <span type="quote">"oassálasti plánemis"</span> ja lága váldoulbmilin leahkki birassuodjaleapmi báhcá sekundára sajádahkii. Geavaheaddjijoavkkuid dáfus avádatjuohku fas mearkkaša dan, ahte stuorát vearroboađuid bukti doaimmaide várrejuvvon guovlluin boazodollui vealtameahttun doaibmavejolašvuođat hedjonit ja nohket ja dušše sámiid jođihan boazodoallu šaddá čáhkket saji dáin guovlluin, ja dát fas manná lága ulbmila vuostá. Vuođđolága ja riikkaidgaskasaš soahpamušaid mielde plána galggašii <em type="italic">Sámedikki </em>mielas doalvut aiddo nuppelágan bohtosii dahjege sámiid kulturhápmái gullevaš ealáhusaid dorvvasteapmái ja daid ovddideapmái. Sámit leat Suomas álgoálbmot, mas lea iežas giella ja kultuvra. Vuođđoláhka dorvvasta sámiide álgoálbmogin vuoigatvuođa bajásdoallat ja ovddidit iežaset giela ja kultuvrra (PL 17.3 §) dáidda áššiide guoskevaš iešstivrejumi vuođul sámiid ruovttuguovllus nu go lágas daddjojuvvo (PL 121.4 §). Giehtaruohttasa meahcceguovlu gullá ollásit sámiid ruovttuguvlui. Vuođđolága kultuvra -doaba sisdoallá maiddái sámiid kultuvrra ávnnaslaš vuođđun leahkki árbevirolaš eanangeavahanhámiid dego boazodoalu, guolástusa ja meahccebivddu. Vuođđolága ulbmilin lea dorvvastit bissovaččat sámiid sajádaga álgoálbmogin láhkamearrádusaid, hálddahusa ja ekonomalaš doaimmaid vuođul. Almmolaš váldi lea vuođđolága (PL 22 §) mielde geatnegahtton fuolahit sámiid vuođđovuoigatvuođaid ja olmmošvuoigatvuođaid ollašuvvamis. Dárbbu mielde sámiid kulturhámi galgá vuođđolága ákkastallamiid mielde dorvvastit positiivvalaš sierradoaimmaiguin. Sámekultuvrii gullevaš ealáhusaiguin bargama suodjala dasa lassin sámiid hárrái ON:a riikkavulošvuoigatvuođaide ja politihkalaš vuoigatvuođaide guoskevaš olmmošvuoigatvuođasoahpamuša 27 artihkal, mii lea Suomas fámus lágadásis. Artihkkala mearrádus gáibida ON:a olmmošvuoigatvuođakommišuvnna dulkoma mielde dan, ahte ekonomalaš doaimmat galget plánejuvvot ja heivehuvvot nu, ahte sámiid ealáhusaid dego boazodoalu ekonomalaš gánnáheapmi seailu. (Länsman ja earát v., Suopma, váidda nr 511/1992) Jagi 2005 álggu rájes fápmui boahtán meahciráđđehuslága (1378/2004) mielde Meahciráđđehusa servodatlaš geatnegahttimin lea sámiid ruovttuguovllus heivehit iežas hálddašan 116 </p>
<p>UOVUS 2. 3(16) luondduriggodagaid dikšuma, geavaheami ja suodjaleami nu, ahte vejolašvuođat bargat sámekultuvrrain dorvvastuvvojit (4.2 §). Njuolggadus ollašuhttá vuođđolága vuođđolága sámiid álgoálbmotkultuvrra jođiheami hárrái (PL 17.3 §). Riikkabeivviid vuođđoláhkaváljagoddi čujuhii dán vuođđoláhkii vuođđuduvvi doibmii, go gávnnahii árvalussii guoskevaš cealkámušastis (PeVL 38/2004 vp) ahte sámekultuvrii gullet árbevirolaš ealáhusaid dego boazodoalu, guolástusa ja meahccebivddu lassin maiddái daid dálá heivehanhámit. Oktan vuohkin juksat dáid ulbmiliid sámiid hárrái lea 2004:s boahtán fápmui ovttadássásašvuođaláhka (21/2004), mii guoská 2 §:a 1 čuoggá mielde iehčanas ámmáhiin dahje ealáhusain barganvejolašvuođaide ja ealáhusa doarjumii. Láhka, mii guoská maiddái Meahciráđđehussii, viggá duođalaš ovttadássásašvuođa juksamii dárbbu mielde positiivvalaš sierragieđahallama vugiiguin dego lága 7.2 §:s boahtá ovdan. Bistevašvuohta luonddu geavaheamis ja geavaheami stivremis Plána goalmmát ulbmilin lea <em type="bold">bistevašvuohta meahcceguovllus </em>. Bistevašvuođain oaivvildit plánas (s. 10) dan, ahte "luonddu geavaheamis ja dan stivremis galgá váldit vuhtii ekonomalaš, sosiálalaš, ekologalaš ja kultuvrralaš beliid." Sámedikkis lea leamaš jagi 1998 rájes sámiid bistevaš ovdáneami prográmma, man dat lea válmmaštallan ovttasráđiid Birasministeriijain ja man Sámediggi lea dohkkehan. Bistevaš ovdáneami riikkadási oppalašárvvoštallamis (2003, s. 99-100) boahtá ovdan ahte sámekultuvra lea áitatvuloš ekologalaččat, ekonomalaččat ja sosiálalaččat iige dálá ovdáneapmi sámiid hárrái leat kultuvrralaččat bistevaš vuođu alde, jos oktage bistevaš ovdáneami eará elemeanttain ii ollašuva. Sámediggi dohkkehii 2006:s sámiid bistevaš ovdáneami prográmma, ja das boahtá dasa lassin ovdan ahte sámiid ja váldoálbmoga kultuvrrat vuođđuduvvet bistevaš ovdáneami hárrái earálágan vuolggasajiide. Váldoálbmoga kultuvrras geavahuvvojit intesiivvalaččat gáržžes guovllut, maidda huksejuvvo, mat njáskojuvvojit ja šaddaduvvojit. Sámekultuvra fas vuođđuduvvá viiddis guovlluid ávkinatnimii daid iežaset jahkásaš buvttadeami vuođul rievdatkeahttá luonddu. Váldoálbmoga kultuvrras luonddu bistevaš geavaheami bokte geahččalit duhtadit boahttevaš buolvvaid dárbbuid. Sámekultuvrrain bargan fas gáibida luonddu geavaheami bistevaš vuogi mielde bálgosa, siidda dahje eará sámi báikkálašservoša geavahanguovllus leahkki jávrris, muorraváldinbáikkis, luomejeakkis, rievssatmeahcis, ealgabáikkis jna. jahkásaččat nu, ahte čuovvovaš jagi eallineavttut dorvvastuvvojit (leat sestojuvvon) luonddu buvttadeami ollisvuođas, vaikko luonddudilálašvuođat livčče dalle fuonibutge. <em type="italic">Sámedikki </em>mielas plána čuovvu muhtun muddui váldoálbmoga bistevaš geavaheami prinsihpaid Giehtaruohttasa meahcceguovllus, mii ii goittot heive ollege váldoálbmoga árbevirolaš kulturhámi jođiheapmái ja mii danin lea bisson guhká sámi kulturhámiin bargi olbmuid anus. Sámiid bistevaš ovdáneami eavttut váilot plánas. 117 </p>
<p xml:lang="hbs">UOVUS 2. 4(16)</p>
<p>Vuolggadili áigemearri Dikšun- ja geavahanplána árvvoštaladettiin vuolggasadjin adnojuvvo <span type="quote">"meahcceguovllu dilli plánema álggedettiin"</span> (s. 97). Vuolggasadji ii doala <em type="italic">Sámedikki </em>mielas deaivása, dasgo meahcceguovloláhka bođii fápmui juo jagi 1991 guovvamánus ja Giehtaruohttasa meahcceguovllu plánegohte jagi 1996 sulaid. Lága oaivvildan áššit leat galgan ollašuvvat oppa dan gustonáiggi, vaikko plána ii leat vel dálge (2006) nannejuvvon. Ovdamearkka dihte meahcceguovloláhkii guoskevaš ráđđehusa árvalusa váldosisdoalu mielde boazodoalu ja eará luondduealáhusaid ja vánddardeami vejolašvuođat bohtet lága fápmui boahtima dihte buorránit dahje bissot goittot ovddežin dahjege jagi 1991 dili dásis. Báikkálaš olbmot Báikkálaš geavaheaddjit leat viehka heterogenalaš joavku nu čearddalaččat, kultuvrralaččat, ámmátlaččat go eallinvugiid dáfusge. Viiddis doaba <span type="quote">"báikkálaš veahkadat"</span> iešalddes sisdoallá sierralágan joavkkuid Gilbbesjávrri norgalaš eananeaiggádiin ja olgogieldalaš beanagárdeeaiggádiin árbevirolaš ealáhusaiguin bargi sámiide, ja dát heađušta ja dagaha vahága sámiide ja boazodollui, maid beroštumit earránit eanemus dahje mannet ruossalassii eará geavaheddjiid beroštumiiguin. Dán doahpaga geavahettiin sierra joavkkuid sierraneaddji dárbbut jávkaduvvojit ja daid vuhtii váldin garvojuvvo. Meahcceguovloplánema dát vuolggasadji, mii ii dovddas geavaheddjiid sierralágan vuoigatvuođalaš ja ekonomalaš vuolggasajiid ja sierralágan dárbbuid, ii sáhte leat nu viidát dohkkehuvvon dego dan lohket leat. Sámedikki sajádat ráđđádallioassebeallin ja čuovvumis Nuppeládje go sámediggelága 9 §:a ja meahciráđđehuslága 4 §:a 2 momeanttas daddjojuvvo Sámedikki gullamis ja dainna ráđđádallamis, de Giehtaruohttasa meahcceguvlui guoskevaš árvalusain, ávžžuhusain ja plána čuovvumis ii dan birra namuhuvvo mihkkege. Sámiid beroštumiide ja vuoigatvuođaide guoskevaš áššiid ja ealáhusaid goziheapmi ja iešstivrejupmi gullet goittotge lága mielde aiddo fal Sámediggái. Plánas boahtá ovdan ahte sámekultuvrra dorvvasteapmi, mii lea meahcceguovlolága ulbmilin, ii leat das báljo deattuhuvvon. 2. Meahcceguovloplánema heajos bealit Oppalaš áššit <em type="italic">Sámedikki </em>árvvoštallama vuolggasadjin lea dat, ahte boazodoallu, meahccebivdu ja guolástus leat sámekultuvrra guovddáš ávnnaslaš vuođđu, mii galgá láhkamearrádusaid mielde dorvvastuvvot Giehtaruohttasa meahcceguovllu dikšun- ja geavahanplánas. Meahcceguovloplánemis dát vuoigatvuođalaš vuolggasadji galgá váldojuvvot vuhtii maiddái dán plánas. Árvvoštallamis guorahallojuvvo, mo sámekultuvrra dorvvastangeatnegahttin ollašuvvá Meahciráđđehusa vuogis dulkot ja čuovvut lága Giehtaruohttasa meahcceguovllu dikšun- ja 118 </p>
<p>UOVUS 2. 5(16) geavahanplánas. Guorahallan gáibida muhtumassii viiddiduvvon perspektiivva vuhtiiváldima, mas maiddái Meahciráđđehusa oppalaš doaibmaprinsihpat ja -linnját galget gieđahallot dakko gokko dat meroštallet ja stivrejit meahcceguovloplánema. Dáin doaibmalinnjáin, dulkomiin ja árvvuin leat mielde áššit, mat sáhttet mannat ruossalassii sámiid vuoigatvuođaiguin dahje doalvut doaibmamálliide, mat eai doarjjo sámekultuvrra ávnnaslaš vejolašvuođaid ollašuvvama dahje čuhcet dasa. Meahciráđđehusa meahcceguovloplánema vuođđovihkin lea <em type="italic">Sámedikki </em>mielas dat, ahte plánemis vulgojuvvo ekologalaš-ekonomalaš, eahpejuridihkalaš ja etnosentralaš vuođu alde. Plánemis leat mielde váldoálbmoga ovddasteaddji moanat čanasjoavkkut, maid politihkalaš deaddoárvu - eaige vuoigatvuođalaš ja birrasii váikkuheaddji áššit - mearrida guhkás plánema vuoigatvuođalaš ja bistevašvuhtii guoskevaš árvvoštallamiid. Dábálaččat turismma lassáneapmi ja ruvkedoaimma ovddideapmi gehččojuvvojit plánas vealtameahttun doaibman. Turismma ovddas sáhttet hoigaduvvot eret oppalašvuoigatvuođalaš, sámiide kultuvrralaš vuođđovuoigatvuohtan dorvvastuvvon árbevirolaš ealáhusat dego boazodoallu, guolástus ja meahccebivdu nu, ahte daiguin bargan ii váldojuvvo vuhtii. Váldoálbmoga dáfus ovdáneapmi lea Giehtaruohttasa jalges duoddariin, mat leat meahcceguovllus golbma njealjádasa dan viidodagas, measta álo bistevaš vuođu alde, dasgo ii oppa guovllu luonddudili garra hedjoneapmige dahje sámekultuvrra jávkan guovllus váikkut boahttevaš buolvvaid ávkkástallamii ruvkedoaimmain dahje dálveturismmain váldoálbmoga buorrin. Turismma ovddideami ákkastallet dasa lassin dainna, ahte dainna barget maiddái sámit. Dákkár ákkastallan lea boastto vuođu alde, dasgo mássáturisma ii leat oassi sámi álgoálbmotkultuvrras, muhto mearkkaša sámiide kultuvrra massima, vaikko ávnnaslaš buresbirgejupmi lassánivččiige. Jos áššái váikkuheaddji vuoigatvuođalaš árvvoštallan dahje bistevašvuhtii váikkuheaddji árvvoštallan leat váilon álggos Meahciráđđehusa válmmaštallan plánaárvalusas, de lea plánenbargguin dábálaččat doarvái ahte fuopmášuhttimiid dihte váilu njuolggadusat dahje vuoigatvuođavirolašvuođat váldojuvvojit plánii maŋálgihtii almmá, ahte dát lasáhusat moktege váikkuhivčče plána váldoprinsihpaide ja sisdollui. Dán vuođu alde leat meahcceguovloplánaide dahkkojuvvon guovddáš doahpagat dego meahcceguovloláhkii vuođđuduvakeahtes avádatjuohku, mii dorvvasta turismma dálá dili, meahccejohtalusláhkii vuođđuduvakeahtes meahccejohtalusvuojáhat, meahciráđđehusláhkii ja meahcceguovloláhkii vuođđuduvakeahtes doaba luondduturismma ovddideapmi, meahccejohtaluslágain ruossalassii manni lustageavahandoaba ja láhkii vuođđuduvakeahtes báikkálaš olbmuid <span type="quote">"vuoigatvuohta"</span> meahccejohtaluslohpái. Plánema váttisvuođat láhkaásaheami hárrái Meahcceguovloplána lea ráhkaduvvon láhkaásaheami vuođu ala, mii moanain osiin lea 2000-logus rievdan ovdamearkka dihte meahciráđđehuslága ja ovttadássásašvuođalága hárrái. Plánema gárvvásmuvvama áiggege dálá láhkamearrádusat leat dulkojuvvon - muhtumin boastut - nu ahte dat dorjjošedje árvaluvvon čoavddusmálliid. Meahciráđđehus deattuha iežas čearddalaš bealehisvuođa eanangeavaheamis (gč. s. 2 ja 87) maiddái boazodoalu hárrái, muhto mieđiha goittotge ahte buot boazodoallit meahcceguovllus leat sámit (s. 84). Boazodoalu hárrái plána ii dárbbašivčče leat čearddalaččat bealeheapme muhto 119 </p>
<p>UOVUS 2. 6(16) galggašii dorvvastit boazodoalu sámekultuvrii gullevaš ealáhussan, nugo meahciráđđehuslágas gáibiduvvo. Plánas lea báhcán fuomáškeahttá dat, ahte ovdamearkka dihte boazodoalu ja luondduealáhusaid ruhtadanláhka (45/2000) dahká juo lága ulbmiliin sámiid ruovttuguovllus earu sihke sámeealáhusaid ja lágas ásahuvvon eará luondduealáhusaid gaskkas ja sámi ja eará luondduealáhusbargiid gaskkas. Lága ulbmiliid mielde galgá <em type="italic">lága mieldásaš doaibmabijuin giddet erenoamáš fuopmášumi </em>sámiid ruovttuguovllus. Sámiid positiivvalaš sierragieđahallama vejolašvuohta vuođđuduvvá dasa lassin ovttadássásašvuođaláhkii nugo ovdalis lea daddjojuvvon. Ovttadássásašvuođalágas fas vulgojuvvo das, ahte láhka addá dihto dáhpáhusain vejolašvuođa positiivvalaš sierragieđahallamii - nugo sámiid hárrái lea dilli sámi boazodoalu ektui. Plánenvuogi váttisvuođat Meahciráđđehus lea geavahan meahcceguovloplána dahkamis viiddis oassálasti vuogi, mii lea mearkkašan dan ahte buohkat, geat gehččet iežaset oassebeallin, leat sáhttán cealkit iežaset oaivila. Plána lea dahkkojuvvon demokráhtalaš mearrádusa vuođul nu ahte leat dolvojuvvon čađa dat áššit, maid eanetlohku lea guottihan. Sámiid ossodat Eanodaga olmmošlogus lea viđadas. Lea čielggas ahte eanetlohkodemokratiijas sin oainnut eai beasa oidnosii. Plánas deattuhuvvo ahte dat leat viidát báikkálaččat dohkkehuvvon. Dát ii goittot mearkkaš dan, ahte Sámediggi ja Giehtaruohttasa bálggus livččiiga dan dohkkehan. Sámiid oaidnu plána čovdosiidda lea muđuige badjelgehččojuvvon. Meahciráđđehusa meahcceguovloplánen ii leat vuolggasajiid dáfus dohkkehan sámiid ovddasteaddjin Sámedikki, mii sámediggelága mielde ovddasta sámiid riikkadási ja riikkaidgaskasaš oktavuođain iige sámeboazodoalu hárrái álo Giehtaruohttasa bálgosage, mii boazodoallolága mielde galggašii leat dákko ovddasteamen sámeboazodoalu. Dáid sajis plánas čujuhuvvo gaskkohagaid ovttaskas sámiid ja <span type="quote">"ii buot sámiid"</span> oaivilii. Meahciráđđehusa lágasmearriduvvon geatnegahttimiidda gullá goittotge ođđa meahciráđđehuslága 4 §:a 2 momeantta ákkastallamiid mielde namalassii ráđđádallat Sámedikkiin. Eará oassálasti vuohki plánemis lea vuosttažettiin politihkka, mas ii <em type="italic">Sámedikki </em>mielas galggaše leat dálálágan mearkkašupmi plána dagadettiin. Oppalaš plánenvuogis váddáseamos čuolbma lea leamaš dat, ahte oassálasti vuogis fuolakeahttá Meahciráđđehusas lea leamaš hui hálddašeaddji sajádat plánemis (Heikkilä 2000, Heikkilä 2000, Raitio 2000). Meahcceguovloplánema guovddáš vuođđovuolggasajiin eai leat sáhttán beassat ovttamielalašvuhtii plánenproseassa áigge, dego máŋggabealat geavaheami prinsihpas, dan váikkuhusain sámiid luonddu geavaheapmái, guovllu geavaheami vuoruheamis, sierra geavahanhámiid gaskasaš ruossalasvuođain ja dasa lassin vel geavaheami ja suodjaleami gaskasaš ruossalasvuođain meahcceguovlolága ulbmiliin. Dát áššit leat erenoamáš mávssolaččat meahcceguovloplána ulbmiliid ollašuvvamis, eaige dat leat guorahallon maiddái ieš dikšun- ja geavahanplánas, muhto plána oktan vuolggasajiiguin lea dávjá ovdanbukton viehka čuolmmakeahtes mállen. Iešalddes sierra luonddugeavahanhámiid dárbbut ja beroštumit mannet viehka ruossalassiige, ja dáid dárbbuid ja beroštumiid guorahallan, gieđahallan ja čoavdin leat Giehtaruohttasa meahcceguovloplánas báhcán gaskan. 120 </p>
<p xml:lang="hbs">UOVUS 2. 7(16)</p>
<p><em type="italic">Sámediggi </em>gávnnaha dasa lassin ahte plána ii galggaše dahkat ovdalgo duogážin leahkki hui mávssolaš eanan- ja čáhcevuoigatvuođagažaldagat leat čovdojuvvon. Vuoigatvuođakánslera árvalusa vuođul Vuoigatvuođaministeriijai galgá <span type="quote">"opmodaga suodjái"</span> guoskevaš gažaldahkan čielggadit <span type="quote">"sámiid vejolaš oamastanvuoigatvuođa"</span> sihke priváhtavuoigatvuođalaččat ja ILOálgoálbmotsoahpamuša mearrádusaid dáfus. (OKa K 9/1999 vp s. 45) Riikkabeivviid vuođđoláhkaváljagoddi lea sámiid ruovttuguvlui guoskevaš cealkámušastis (29/2004 vp) gávnnahan ahte dutkamuša mielde stáhta oamastanvuoigatvuođa doallevašvuođa sáhttá eahpidit (Kaisa Korpijaakko-Labba), go fas sámesiiddaid osolaččain lea leamaš oamastanvuoigatvuohta iežaset vearroeatnamiidda dego guollečáziide, bivdosajiide ja guođohaneatnamiidda (Juhani Wirilander). Vuoigatvuođaministeriijas galggašii giđđat 2006 gárvvásmuvvat almmolašvuoigatvuođalaš vuođu alde láhkaásahuslaš árvalus, man ulbmilin lea deavdit ILOálgoálbmotsoahpamuša nr 169:a gáibádusaid sámiid eanan- ja čáhcevuoigatvuođaid luondduriggodagaide ja árbevirolaš ealáhusaide guoskevaš vuoigatvuođaid hárrái. ON:a olmmošvuoigatvuođakomitea, mii dulko KP-soahpamuša čuovvuma, lea Supmii guoskevaš loahppaárvalusainis 2004:s (17) atnán vahágin dan, ahte ii leat ožžon čielga vástádusa sámiid vuoigatvuođain álgoálbmogin (vuođđolága 17 §:a 3 momeanta) oktasašsoahpamuša 1 artihkkala hárrái. Komitea buvttii ođđasit ovdan iežas fuolastuvvama das, ahte sámiid eananoamasteami ja máŋggaid almmolaš ja priváhta eanangeavahanvieruid eai leat sáhttán čoavdit. Dát eanangeavahanvierut váikkuhit sámiid ealáhusaide - erenoamážit boazodollui - ja bidjet ná vára vuollái sámiid čearddalaš kultuvrra ja eallinvugiid ja ná maiddái sin identitehta. Olmmošvuoigatvuođaávžžuhusa 17 čuoggá mielde: <span type="quote">"Soahpamušriika galggašii sámeálbmoga hárrái álgit farggamusat čavges doaimmaide oažžun dihte áigái vuogas čovdosa eanangeavahangiččus nu, ahte váldojuvvo doarvái bures vuhtii dárbu seailluhit sámeidentitehta oktasašsoahpamuša 27 artihkkala mielde. Dán ovdal soahpamušriikkat eai galggaše álgit dakkár doaimmaide, mat sáhttet ovddalgihtii čuohcit sámiid eanangeavahangažaldagaid čoavdimii." Dáid vuolggasajiid ektui guorahallojuvvo čuovvovaččas, man muddui sámiin leat seilon vejolašvuođat bargat iežaset kultuvrrain meahcceguovlolága ulbmila mielde vai leatgo dat hedjonan meahcceguovlolága ásaheami maŋŋá ja man muddui Giehtaruohttasa dikšun- ja geavahanplána lea dorvvasteamen sámiid kultuvrra. 3. Meahciráđđehussii guoskevaš rievdadusat meahcceguovlolága ásaheami maŋŋá Bajilčála guoská Meahciráđđehusa iešlágis, doaibmaprinsihpain ja doaibmavuogis dáhpáhuvvan rievdadusaide meahcceguovlolága ásaheami maŋŋá. Meahciráđđehus lei vel meahcceguovlolága ásaheami áiggiid meahciráđđehuslága (264/1991) mieldásaš "stáhtalágádus"</span> muhto rievddai lága (1169/1993) vuođul stáhta fitnodatlágádussan 1993:s. Dalle das dahkkojuvvui joavkoorganisašuvdna, mas ledje fitnodatdoaibmavuđđosaš ovttadagat. Ovttastumi sierra boađussurggiin ja <span type="quote" xml:lang="fin">"nieidaovttastumiin"</span> lea riikkaviidosaš organisašuvdna ja daidda lea mearriduvvon boađusvástu. Seammás Meahciráđđehus-konseartna doaibma meroštallojuvvui <em type="italic">máŋggabuvttabuvttadeapmin </em>, mii vuođđuduvai buorre muddui ee. vuovdedollui ja lustabálvalusaid buvttadeapmái. Lustabálvalusaiguin oaivvildit sihke servodatlaš bálvalusaid oppalaš lustageavaheami ovddidan dihte ja gávppálaš luonddubálvalusaid ja luondduturismma ovddideami. 121 </p>
<p xml:lang="hbs">UOVUS 2. 8(16)</p>
<p>Villi Pohjola lea maŋŋelis nieidaovttastupmin sierranahttojuvvon boađussuorgi, mii jođiha luondduturismii vuođđuduvvi fitnodatdoaimma nu, ahte gilvvohallá luondduturismma buvttadeaddji eará fitnodagaiguin ja báikkálaš luonddubálvalusbuvttadeddjiiguin meahcceguovlluid alde. Iešalddes dát oaivvilda dan, ahte Meahciráđđehus ii leat šat ollásit bealehis doaibmi, muhto dat vuodjá seammás iežas fitnodatekonomalaš beroštumiid, vaikko Davvi-Lappis boađusulbmilat leatge heivehuvvon eanet vástidit báikkálaš dilálašvuođaid go eará sajis riikkas. Čájehan dihte iežas leat gilvvohallandilis bealeheapme Meahciráđđehus earret eará jugii oasi stáhta almmolaš guolástan- ja meahcástanlobiin turismafitnodagaide vuovdinládje. Meahciráđđehus vuovdá ieš lobiid iežas čuoččuhan oamasteaddjihálddašeami oassin geasa beare. Ná sámiide vuođđovuoigatvuohtan dorvvastuvvon guolástan- ja meahcástanvejolašvuođaid ollašuvvan báhcá muhtumassii čuožžut Meahciráđđehusa lohpevuovdima meriin ja eavttuin. Meahciráđđehusa Davvi-Lappi luonddudikšunguovlu lea maiddái loahpahuvvon, mii lea seammás loahpahan sámiid ruovttuguovllus guovlluhovdii ovdal gullan barggu oktiiheivehit Meahciráđđehusa doaimmaid ja sámiid árbevirolaš ealáhusaiguin bargama. Doaibmaválddi sirdašuvvan sámiid ruovttuguovllus Roavvenjárgii ja Tikkurilai jávkada sámiid ruovttuguvlui guoskevaš čovdosiin dan áššedovdamuša, mii ovdal lei Davvi-Lappi luonddudikšunguovllu guovlluhoavddas. Meahciráđđehussii guoskevaš láhkamearrádusat leat <em type="italic">Sámedikki </em>mielas juo struktuvrralaččat čuohcán vejolašvuođaide bargat sámekultuvrrain meahcceguovlolága gustonáigge. Meahciráđđehus lea geatnegahtton dorvvastit sámekultuvrra ođđa meahciráđđehuslágas, muhto dat ii leat váikkuhan positiivvalaččat sámiid sajádahkii Giehtaruohttasa meahcceguovllus. 4. Giehtaruohttasa meahcceguovllu dikšun- ja geavahanplána Meahccevuojáhagat Meahccejohtalusláhka ii dovdda Meahciráđđehusa meahccevuojáhagaid, mat eai dušše stivre muhto dábálaččat maiddái lasihit meahccejohtalusa almmá ahte dán heađuštusas ja vahágis mearriduvvošii buhtadus sámiid ealáhusaide dego boazodollui. <em type="italic">Sámedikki </em>mielas meahccejohtalusvuojáhagat, main leat plána mielde lobálaččat beanasafáradoaibma, mohtorgielkásafáradoaibma, mohtorgielkkáid teastajoavkodoaibma ja ráddjekeahtes riikkadási vuojáhatlohpemohtorgielkkástallan, eai heive Giehtaruohttasa meahcceguvlui, dasgo dat čuhcet doppe viidát birrasii ja heajudit dán guovllus mealgat sámiid boazodollui vuođđuduvvi kultuvrrain bargama. Lustageavaheapmi ja luondduturisma Meahcceguovloplánema dáfus Meahciráđđehusa fitnodatlágádusiešláhki lea mearkkašan ee. dan, ahte <em type="italic">lustageavaheamis </em>lea šaddan plánema ođđa vuođđosuorgi, mii lea guovddážis Meahciráđđehusa doaimmas ja man luonddugeavaheapmái guoskevaš dárbbuid geahččalit dorvvastit. Lustageavaheapmi ii leat namuhuvvon meahcceguovlolága ulbmiliin, main namuhuvvo guovllu máŋggabealat geavaheami dorvvasteapmi. Lustageavaheapmi lea Meahciráđđehusa iežas ákkastalakeahtes dulkon meahcceguovlolágas. <em type="italic">Luondduturisma </em>lea nubbi doaba, man Meahciráđđehus lea geavahišgoahtán meahcceguovlluid birra, muhto dat lea meahcceguovloláhkii vieris doaba. 122 </p>
<p xml:lang="hbs">UOVUS 2. 9(16)</p>
<p>Juohkeolbmovuoigatvuhtii vuođđuduvvi lustageavahanhápmin ii sáhte <em type="italic">Sámedikki </em>mielas atnit ovdamearkka dihte luonddus johtaleami mohtorgielkkáin, mii lea meahccejohtaluslága (1710/1995) vuollásaš doaibma, masa galgá leat eananeaiggáda lohpi, ja dát guoská sihke báikkálaš olbmuide ja eará sajis boahtán olbmuide, mas dárkileappot maŋŋelis (logus Meahccejohtalus). Meahccejohtalus, man lea sierraláhkan muddemin meahccejohtalusláhka, ii vuoigatvuođalaččatge dáidde gullat lustageavaheapmái, dasgo meahccejohtaluslága 1 §:a ulbmilin lea earret eará hehttet heađuštusaid, mat čuhcet oppalaš lustageavaheapmái mohtorfievrruid geavaheamis meahcis . Mohtorfievrruiguin dáhpáhuvvi lustageavaheapmi gilvvohallá sakka boazodoaluin, mii muđuige gánnáha ekonomalaččat hui funet ja šaddá gilvvohallat eará geavaheddjiiguin maŋimuš meahcceguovlluid alde, eaige dáid geavahanjoavkkuid beroštumiiid sáhte álggage álo oktiiheivehit. Sámi badjeolbmuid dienasdássi lea bissovaččat EU-Suoma geafivuođaráji vuolábealde dahjege vuollel bealli riikka veahkadaga gaskamearálaš dienasdásis (KM 2001:14, s. 103). Giehtaruohttasa guovllu dáluhis sámit eai sáhte oažžut lassadietnasiid iežaset dálu buvttadeamisge dego guovllu látteveahkadat dábálaččat. Meahccejohtalussii vuođđuduvvi ovddideami ektui meahcceguovlu lea juhkkojuvvon avádagaide, muhto dát ii vuođđuduva lustageavaheami hárrái meahcceguovloláhkii. Meahcceguovloplánas árvaluvvon, meahccejohtalussii vuođđuduvvi lustageavaheami doaibmalinnját lasihit <em type="italic">Sámedikki </em>mielas boazodoalu ja lustageavaheami gaskasaš soahpameahttunvuođa ovddežisge. Lea čielggas ahte mohtorfievrruiguin dáhpáhuvvi lustageavaheapmi dahje beanavuodjindoaibma ii heive guovllu meahccáivuođa seailluhanulbmilii. Meahcceguovloplánema dálá ideologiija mielde <em type="italic">buohkaid beroštumit galggašedje dorvvastuvvot meahcceguovllus </em>, muhto dákkár jurddašanvuohki doalvu boastto politihkkii viehka gáržžes meahcceguovlluin, main sierra luonddugeavahanhámit leat gilvaleamen eatnamiid alde. Sámiid iežaset kultuvrra dáfus dát mearkkaša dan, ahte sámiid luonddugeavaheapmái guoskevaš sierradárbbut (álgoálbmogin) deaddiluvvojit oktasaš luonddugeavahandárbbuid, dego lustageavaheami, vuollásažžan. Lassáneaddji lustageavaheapmi ovttas eará báikkálaš olbmuid luonddugeavahemiin ja eará vejolaš luonddugeavahanhámiiguin gáržžida mealgat sámiid vejolašvuođaid bargat iežaset kultuvrrain meahcceguovllus. Jearaldat lea dalle das, ahte boazodoalu, guolástusa ja meahccebivddu ja dakko bokte sámekultuvrrain bargama vejolašvuođat diđolaččat gáržžiduvvojit. Dát lea ovdamearka das, mo riikkavuložiid ovttadássásašvuohta ii čuvvojuvvo. Sámiid kultuvrralaš vuoigatvuođat álgoálbmogin galge plánema válmmaštallamis váldojuvvot sierra vuhtii lága dego meahcceguovlolága ja KP-soahpamuša 27 artihkkala mielde . Ovttadássásašvuođaláhka (21/2004), mii vuođđuduvvá EU-ráđi guovtti direktiivii, lea ovddežisge čielggasmahttán ášši. Maiddái Meahciráđđehus lea dahkan lága 4 §:a mieldásaš ovttadássásašvuođaplána. Riikkabeivviid bargoeallin- ja dásseárvováljagoddi celkkii smiehttamušastis (7/2003 vp) sámiid sajádaga birra ovttadássásašvuođaplánas čuovvovačča: "Erenoamáš fuopmášumi galgá giddet sámiid sajádahkii álgoálbmogin ja sámekultuvrra 123 </p>
<p>UOVUS 2. 10(16) deháleamos ávnnaslaš vuođu dahjege boazodoalu dorvvasteapmái. Eiseválddit galget dađistaga ovddidit sámiid vejolašvuođaid bargat boazodoaluin ja háhkat das áigáiboađuset." Buot buohkanassii jearaldat ii leat dušše boazodoalu dárbbuin muhto seammás maiddái guovllu luonddudilálašvuođas ja meahccáivuođas. Lassáneaddji lustageavaheapmi - áinnas go dat dábálaččat oaivvilda lassánan mohtorfievrogeavaheami dahje vuodjinbeatnagiiguin johtaleami guovllus - mearkkaša dan, ahte maiddái meahcceguovllu luonddudilli ja meahccáivuohta gillájit. Meahciráđđehus dulko meahcceguovlolága boastut, go geahččala veagal heivehit mohtorfievrruiguin dáhpáhuvvi lustageavaheami meahcceguovlluid geavahanhápmin. Dát guoská sihke báikkálaš olbmuid ja olgobáikegoddelaččaid astoáiggi geavaheapmái guoskevaš meahccejohtalussii. Plána mieldásaš lustageavaheami ja luondduturismma ossodat ja mearkkašupmi sámiid kultuvrii gullevaš ealáhusaiguin barganvejolašvuođaid dorvvasteami ektui dagaha <em type="italic">Sámedikki </em>ipmárdusa mielde dan, ahte sámiid kulturhápmái gullevaš ealáhusat jávket johtilit Giehtaruohttasa meahcceguovllus. Avádatjuohku, huksen ja luohpadeamit Avádatjuohku njealljin avádahkan vuolgá plánas das, ahte buot ulbmiliid - dego meahcceguovloluonddu seailluheami, sámekultuvrra dorvvasteami, huksema ja guovlluid lustageavaheami - lea váttis juksat oppa guovllus, ja nuba guovlu juhkkojuvvo avádagaide, main deattuhuvvojit sierra doaimmat ja beroštumit. Plána avádatjuogus dovddastuvvo boazodoalu váldoavádahkan dušše Ávžžášjávrri (Gáijoga) siida. Kova-Labba siida ii gula dán avádahkii muhto <em type="italic">luondduealáhusaid ja boazodoalu avádahkii </em>, vaikko guovllu buot sámit leat boazosámit. Čoavddus oaivvilda dan, ahte guvlui sáhttá vahágin sámiid boazodollui hukset luondduealáhusaid doarjjabáikkiid bálvalit meahccejohtalussii vuođđuduvvi luondduturismma ja lustageavaheami. Luondduealáhusdoarjjabáikkiid luohpadeapmi <span type="quote" xml:lang="est">"luondduturismaulbmiliidda"</span> ii čuovo mange lága. <em type="italic">Sámedikki </em>mielas luondduealáhusaid ja boazodoalu avádaga vuođđudeapmi čuohcá Kova-Labba siidda boazodoallovejolašvuođaide. Avádatjuohku plánas oaivvilda <em type="italic">Sámedikki </em>mielas ahte dálá dilli, mas sámiid árbevirolaš ealáhusaiguin gánnaha ekonomalaččat bargat unnit ja unnit eará eanangeavaheami dihte, dahkkojuvvošii lágalažžan dálá dásis Giehtaruohttasa meahcceguovllu dihto avádagain. Čoavddus manná <em type="italic">Sámedikki </em>mielas ruossalassii meahcceguovlolága ákkastallamiiguin, main boazodoalu vejolašvuođaid vurdet seailut jagi 1991 dásis dahje buorránit das. Meahciráđđehusa iežas huksendoaibma galgá Alimus hálddusrievtti čovdosa mielde vuođđuduvvat lágafámolaš dikšun- ja geavahanplánii (KHO 23.2.2004 T 354). Meahciráđđehus lea <em type="italic">Sámedikki </em>mielas meahcceguovlolága ja dan dulkoma vuostá ja sámekultuvrrain bargi olbmuid vahágin huksen almmá gustojeaddji Giehtaruohttasa meahcceguovllu dikšun- ja 124 </p>
<p>UOVUS 2. 11(16) geavahanplána guvlui earret eará Goapmajoga ávdinstobu (1993) ja Hirvásvuohpi ávdinstobu (1998) ja fitnodatatnui Hirvásvuohpi láigostobu (1998) ja Boazojávrri fuolahanstobu (1998). Boazodoalu dárbbuid vuhtii váldin Giehtaruohttasa dikšun- ja geavahanplána váttisvuođaid váldosivvan lea turismma ja boazodoalu gaskasaš ruossalasvuohta, mii lea plánas čovdojuvvon čielgasit turismma buorrin. Go guovllu buot boazodoallit leat sámit, de lea ruossalasvuođadilli seammás čovdojuvvon Eanodaga gieldda ja dan váldoálbmoga buresbirgejumi ja vearroboađuid buorrin nu, ahte Giehtaruohttasa boazosámiid kulturhámi vuođđun leahkki boazodoallu lea govssáhallan. Plánas gávnnahuvvo čielgasit ahte "boazodoalu vejolašvuođaid eai goittot plána bokte geahččal buoridit nu, ahte dát buorideamit gáržžidivčče mearkkašahttiládje meahcceguovllu eará vuogáiduvvan ja lágasmearriduvvon geavahanhámiid." (s. 87) Go Meahciráđđehus lea - stáhta eahpidahtti oamastanvuoigatvuođa vuođul - oppa meahcceguovlolága gustonáiggi jagi 1991 rájes gitta jahkái 2006 luoitán dán meahcceguvlui geavahanhámiid, mat áitet sakka sámiid árbevirolaš ealáhusaid, de lea boazodoalu sajádat hedjonan mealgat, mii manná meahcceguovlolága ulbmila vuostá. Meahcceguovlolága ákkastallamiid mielde fas boazodoalu sajádat livččii galgan buorránit dahje goittot bissut ovddežin dego ovdalis lea daddjojuvvon. Dál Meahciráđđehus lea dikšun- ja geavahanplána bokte dahkamin lágalažžan dálá dili, mii manná ruossalassii meahcceguovlolágain. <em type="italic">Sámedikki </em>mielas boazodoalu dárbbut - guovllu 30 sámi boazodoallobearraša ekonomiija dorvvastan dihte - eai leat váldojuvvon vuhtii iige meahcceguovloplánas doaladuvvo doarvái duođalaččat boazodoalu eanangeavaheapmái guoskevaš sierradárbbuide, mat leat <em type="italic">boazoguohtoneatnamiid viiddisvuohta, oktilašvuohta, ortnet ja guohtunráfi </em>. Sámi boazodoalu perspektiivvas dáid ákkaid galggašiige lasihit meahcceguovllu dillái ja geavaheami stivremii guoskevaš vuolggasadjin. Boazodoaluin ii sáhte bargat bistevaš vuođu alde, jos dasa eai dorvvastuvvo dáid eanangeavaheapmái guoskevaš sierradárbbut doarvái bures. Jeagelgokčasa čuovvun ja boazologu heiveheapmi dan rámaide eai leat doarvái buorit árvvoštallanvuogit. Dat baicce dolvot ja leat dolvon dakkár boazodollui, mii ii leat ekonomalaččat, sosiálalaččat iige kultuvrralaččat bistevaš vuođu alde. Bistevaš ovdáneami riikkadási oppalašárvvoštallamis (YM, 2003, s. 99) boahtá ovdan ahte <em type="italic">Sámediggi </em>lea dahkan Birasministeriijain sámiid bistevaš ovdáneami prográmma ja dohkkehan dan (28.3.1998). Riikkadási oppalašárvvoštallama mielde sámeguovllu <em type="italic">ekologalaš bistevaš ovdáneami ollašuvvamis </em>gávdnojit sámiin sorjjasmeahttun áitagat. Meahccejohtalusa lassáneapmige lea dagahan váttisvuođaid. Turisma ollašuhttojuvvo sámeguovllus eanas olggobeale turismafitnodagaid eavttuiguin. Sámeguovllu bistevaš ekologalaš ovddideami sáhtášiige buoridit nu, ahte buoriduvvojit sámiid váikkuhanvejolašvuođat ja váldojuvvo vuhtii sin árbevirolaš luonddudovdamuš. <em type="italic">Ekonomalaččat bistevaš ovdáneami ollašuvvan </em>vuođđuduvvá riikkadási oppalašárvvoštallama mielde (s. 100) sámiid vejolašvuođaide bargat iežaset árbevirolaš ealáhusaiguin. Sámiid perspektiivvas ekonomalaččat bistevaš boazodoalu jođiheami váttásmuhttá boazodoalu buohtastahttin šibitdollui geatnegahttimiid muhto ii doarjjadási hárrái, mii vuoruha stuorra <span type="quote">"boazošibitbálgosiid"</span>. Boazoguohtoneatnamat gáržot dađistaga ja guohtoneatnamiid 125 </p>
<p>UOVUS 2. 12(16) molssodanvuogádaga šaddá váddáseabbon lágidit, vaikko dat bálgosiid stuorra viidodaga dihte muđui livččii vejolaš. Sámit eai dovdda iežaset leat ekonomalaččat dorvvastuvvon sajádagas barggadettiineaset árbevirolaš ealáhusaiguin. <em type="italic">Sosiálalaččat bistevaš ovdáneami hárrái </em>(s. 100) sámekultuvra lea čadnojuvvon lundui, ealáhusaide ja sámeservošiidda, ja nuba sámekultuvra lea báikáičadnojuvvon. Sámiide galggašiige dorvvastit ruovttuguovllus dakkár sajádaga servodatvuogádagas ja barggolašvuođa ja bálvalusaid hárrái, ahte sii sáhtášedje jos háliidit orrut iežaset guovllus. Sámiid kultuvrra ja sin árbevirolaš dovdamuša eai goittot vel sirdde buolvvas nubbái ovdamearkka dihte skuvlavuogádagas. Sámiid ekonomalaš dili maŋásmannan lea dagahan maiddái dan, ahte sámeservoša siste olbmot vedjet sosiálaččat ja vuoiŋŋalaččat fuonibut ja fuonibut. Sámekultuvrras leat mielde buot bealit ekologalaččat, ekonomalaččat ja sosiálalaččat bistevaš ovdáneamis (s. 100). <em type="italic">Ovdáneapmi ii leat sámiid hárrái kultuvrralaččat bistevaš vuođu alde </em>, jos oktage dáin eará bistevaš ovdáneami elemeanttain ii ollašuva. Sámekultuvra ja dasa guoskevaš árbevirolaš eallinvuohki leat riikkadási oppalašárvvoštallama mielde oppa áigge áitojuvvon. Suomas ja ránnjáriikkain dahkkojuvvon dutkamušat čájehit ahte boazodoalus dárbbašlaš meahccás guovllut leat geahppánan mealgat dáid maŋimus logijagiid áigge. Guohtonguovlluid gáržun ja bieđganeapmi lea váikkuhan funet, mii boahtá bures ovdan das, ahte bohccot garvvašit huksejuvvon guovlluid dahje čuozáhagaid (Nellemann 1997, Nelleman &amp; Vistnes 1999, Prestbakmo 1991, Särkelä 1988). Dát mearkkaša dan, ahte dálá guohtoneatnamat eai šatta beaktilit geavahuvvot ja guohtundeaddu čuohcá dihto guovlluide garraseappot go livččii sávahahtti. Meahcceguovloplánas gáibiduvvo ahte boazodoallu vuogáiduvvá iešalddes buot guvlui plánejuvvon eará luonddugeavahanhámiide. Meahcceguovlluid geavahit eanet ja eanet ja daid ollesviidodat lea geahppánan, ja danin boazodollui lea šaddan váddáseabbon ja váddáseabbon vuogáiduvvat dillái. Birrasa plánemis giddejuvvo dábálaččat fuopmášupmi dušše guohtoneatnamiid gollandássái. Seamma áigge galggašedje goittotge árvvoštallot guohtoneatnamiid viidodaga geahppáneami ja guohtonráfehisvuođa mearri ja ossodat dása. Boazodoallu lea meahcceguovlluid birastahtti giliid deháleamos barggaheaddji ja sámekultuvrra deháleamos ávnnaslaš vuođđu. Dat lea dasa lassin turismma dehálaš imagodahkki. Danin boazodoalu luondduvuođu ovdii (dasa ahte guohtoneatnamat leat doarvái ja doarvái buori ortnegis) galgá meahcceguovloplánema doaimmain posiivvaleappot bargagoahtit. Meahccejohtalus Meahcceguovloplána vuolgá johtui das, ahte dálá dilli lea buorre ja dat geahččala nannet dálá geavahanvugiid. Dálá meahccejohtalusvuogit eai leat goittotge bistevaš geavaheami vuođu alde. Meahcceguovloplánas ii váldojuvvo bealli dasa, gokko lea ealáhuslaččat ákkastallon ja astoáiggi anu meahccejohtalusa rádji. Go suvvojuvvojit guhkálaš meahccejohtaluslobit ráddjehusaid haga báikkálaš olbmuide, de meahccejohtalusa viidodat bissu beare badjin, go váldá vuhtii dálá dilálašvuođaid. Dasa lassin gánnáha fuomášit ahte goziheami váiluma dihte eai oppa báhpára alage merkejuvvon geavahanprinsihpat álo ollašuva. 126 </p>
<p xml:lang="hbs">UOVUS 2. 13(16)</p>
<p>Meahccejohtalusláhkii guoskevaš - ja ollu geardduhuvvon - riikkabeaicealkámušas <em type="italic">meahccejohtaluslobiid mieđiheami eaktun báikkálaš olbmuide lea dat, </em>Nugo plánasge boahtá ovdan, de Meahciráđđehus ii leat váldán vuhtii Riikkabeivviid, láhkaásaheaddji, dáhtu, go lea eambbo mieđihastán báikkálaš olbmuide dálvvi áigái Giehtaruohttasa meahcceguvlui guhkálaš, oppa gieldda gokči meahccejohtaluslobiid almmá čielggatkeahttá vahágiid ja heađuštusaid ja áigái guoskevaš ja guvllolaš ráddjehusaid. Meahciráđđehusa vuohki addit turismafitnodagaide juogalágan <span type="quote">"safáralobiid"</span> dihto mohtorgielkámeari geavaheapmái luondduturismadoaimmas lea čabu gávppálaš doaibma. Dákko bokte meahccejohtaluslága ollašuvvan meahcceguovllus lea ollásit eiseváldedoaimma goziheami olggobealde. 2000-logu álggu rájes Gilbbesjávrri gili, mii lea meahcceguovllu olggobealde, leat huksen turismma várás dakkár vugiin ja nu stuorrát, ahte Lappi leana eatnanhearrá gohčodii Sánávuoli álbmotduovdaga turismaslumman. Vuosttažettiin norgalaččat leat oasttašan guovllus giddodagaid - jagiid 2005-2006 sullii čuođi - beassan dihte Norgga čavges meahccejohtaluslága maŋŋá Suoma meahccejohtalusparadiisii - "skuterparadiisii, nugo dážaáviissat dán ášši ovdanbuktet. Stáhta fitnodatlágádus lea bidjan johtui dakkár ovdáneami, man čuovvumušat šaddet sámi boazodoalu ja boazodoallobearrašiid dállodoaluide máksinládje. Boazodoalu ja luonddudili buorideami dáfus sihke geasi- ja dálvviáigásaš meahccejohtalusa heajos váikkuhusaide Giehtaruohttasa meahcceguovllus galggašii doaladuvvat mealgat duođaleappot ja daidda galggašii sáhttit árvalit ráddjehusaid. Meahccejohtalusa suovvan dálá dilis čuohcá guovllu meahccáivuhtii, luonddudillái ja boazodollui ja vejolašvuođaide bargat eará luondduealáhusaiguin ja dakko bokte sámekultuvrra ávnnaslaš vuđđui. Dán dáfus Giehtaruohttasa meahcceguovllu plána manná sihke meahcceguovlolága njuolggadusaid vuostá ja ruossalassii sámiid vuoigatvuođaid dorvvastemiin. Beanavuodjindoaibma <em type="italic">Sámedikki </em>cealkámušain deattuhuvvo beanavuodjima ja beatnagiiguin dáhpáhuvvi meahccebivddu vahátlašvuohta boazodollui. Beatnagat dagahit vahágiid dálvit nu, ahte biđgejit ealuid ja ruohtahit bohccuid. Čakčat bivdobeatnagat heađuštit bohccuid ragatáigge, mii čuohcá áldduid miessáivuhtii. Erenoamáš vahátlaš lea ruohtahit čoavjjehiid giđđadálvve, dasgo dalle álddut sáhttet reitot, mii fas ná čuohcá miessáivuhtii. Beatnagiid ciellan, go daiguin vuoddjájuvvo, gullo duottarduovdagis guhkás ja ná gavdnje bohccuid, mii lasiha beanavuodjima heajos váikkuhusaid. Boazu haksá maiddái juo guhkkin beatnaga. Jos bohccuid vuojehettiin deaivá oktii beanagessosiin dahje eará beatnagiiguin, de dát boazobargu gal manná ollásit duššás. Beanavuodjima heajos váikkuhusat boazodollui leat gávnnahuvvon plánas, muhto meahcceguovloplána árvalusat leat doaimma joatkima bealde gávppálaš ja čuoččuhuvvon oktasašgeavaheami ákkaid vuođul. Beanavuodjindoaibma sámiid ruovttuguovllu boazodoalu ektui ii goittot <em type="italic">Sámedikki </em>mielas deavdde oktasašgeavahanvuoigatvuhtii ásahuvvon eavttu das, ahte doaibma ii oaččo dagahit 127 </p>
<p>UOVUS 2. 14(16) vahága. Meahciráđđehusas lea goittotge vejolašvuohta seahkanit gávppálaš beanavuodjinsafáraide, maidda dat ii leat moktege geatnegahtton mieđihit lobi. Girdijohtalus Girdijohtalus girdiin ja helikopteriin laktása astoáiggedoaibman erenoamážit guolástussii ja meahccebivdui. Helikopterjohtalus lea seaivuma hárrái lobivuloš doaibma. Astoáiggedoibmii gullevaš helikopterjohtalusa birra galggašii <em type="italic">Sámedikki </em>mielas soahpat bálgosiiguin ja geahččalit gáržžidit dan. Dasa lassin galggašii guorahallat vugiid, mo girdiin dáhpáhuvvi dálvviáigásaš lustaguolástussii sáhtášii seahkanit. Guolástus Guolástus lea mearkkašan ja mearkkaša ainge ruovttudárbobivdun erenoamáš ollu Giehtaruohttasa boazosámiide. Mihkkege ii goittotge dorvvas sidjiide vuoigatvuođa guolástit lagasčáziin. Giehtaruohttasa sámit leat ng. eanahis sámit, geain ii leat stuorrajuohkodállu (gč. PeVL 7/1978). Dákkár dilis sii eat leat osolažžan guolástangottiin eaige sáhte oassálastit guolástusa hálddašeapmái. Meahcceguovloplána ii gieđahala dáid áššiid. Dan sadjái das boahtá ovdan mátkkálaččaid heajos miella das, jos báikkálaš ássi sáimmastallá rávdojávrris. Meahciráđđehus fas áigu joatkit iežas ceggen meahccejohtalusvuogi, mii manná ruossalassii lágain ja man dihte dálvviáigásaš lustaguolástus dađistaga lassána meahccejávrriin. Meahccebivdu Meahcceguovloplánas gávnnahuvvo beanabivddu heajos váikkuhusain sámeboazodollui ja eará sámeealáhusaide. Meahciráđđehus vuovdá olgogieldalaččaide bivdolobiid oassin iežas čuoččuhan eananeaiggáda vuoigatvuođas. Ja nuba dalle sámiid kulturhápmái gullevaš meahccebivddu ollašuvvan lea vuosttažettiin eastta Meahciráđđehusa gávppálaš doibmii. Earáid go báikegoddelaččaid lohpebivdu beatnagiin lea maiddái ollásit Meahciráđđehusa mearridanválddis. Plánas oaivvilduvvon sierra beanabivdoguovlu ii gávdno meahcceguovllus, muhto beatnagiiguin bivdojuvvo miehtá. Dat ahte meahcceguovllus ožžot leat earáge go boazobeatnagat, lea dán plánas čielga heajos bealli, mii bealistis čuohcá vejolašvuođaide bargat sámekultuvrrain. Ruvkedoaibma Meahciráđđehus doaladuvvá positiivvalaččat ruvkedoibmii, ja nuba mieđiha earret eará lobiid bohkanrusttegiid fievrrideapmái bievlan dilis, go doaibmis ii leat vel rogganválddáhat. Ruvkeláhkaásaheapmi fas addá vuoigatvuođa guoskevaš dilis dušše juohkeolbmovuoigatvuhtii vuođđuduvvi doibmii, iige nappo vuoigatvuođa geasiáigásaš meahccejohtalussii ja guhkálaš bohkandoaimmaide. Vaikko plána árvalusa dálá vuogi joatkašuvvamii (s. 76) leat ákkastallan <span type="quote">"meahcceguovllu luonddudilálašvuođa ja áitatvuloš šlájaid dorvvastemiin"</span>, de čuohcá dát vuohki <em type="italic">Sámedikki </em>mielas sámiid árbevirolaš ealáhusaiguin bargamii almmá ahte das oppa livččiige láhkaásahuslaš dárbu. 128 </p>
<p>UOVUS 2. 15(16) <em type="italic">4. Čoahkkáigeassu </em></p>
<p><em type="italic">Giehtaruohttasa meahcceguovllu dikšun- ja geavahanplána lea gárvvásmuvvan Meahciráđđehusas dalle, go ođđa meahciráđđehusláhka ja dihto eará ovdalis namuhuvvon lágat eai lean vel fámus, ja nuba plána ii vuođđuduva gustojeaddji lágaide. Oppalaš árvvoštallamin Giehtaruohttasa meahcceguovllu dikšun- ja geavahanplána birra sáhttá gávnnahit ahte dan vuođđočovdosat deattuhit boasttoládje meahcceguovlolága ulbmiliid. Plánas leat plánenvuogi ja plána sisdoalu hárrái moanat čuoggát, mat mannet meahcceguovlolága njuolggadusaid ja ulbmiliid vuostá ja mannet ruossalassii sámiid vuoigatvuođaid dorvvastemiin. Dikšun- ja geavahanplána čuohcá lága ja riikkaidgaskasaš soahpamušaid vuostá sámiid kultuvrii gullevaš ealáhusaiguin, erenoamážit boazodoaluin bargama vejolašvuođaide dilis, goas meahcceguovloláhka bođii fápmui. Meahciráđđehus geahččala gal retorihka dásis dovddastit sámiid sierravuoigatvuođaid, muhto ii álgge dárbbašlaš doaimmaide daid ollašuhttin dihte. Sámediggi sámiid virggálaš ovddasteaddjin vuostálastá plána nannema dán hámis maiddái dan sivas, ahte plánas eai leat sáhttán oppa válditge vuhtii meahciráđđehuslága mieldásaš sámekultuvrra dorvvastangeatnegahttima eaige ovttadássásašvuođalága addin vejolalašvuođa sámiid positiivvalaš sierragieđahallamii. </em></p>
<p>I várresátnejođiheaddji</p>
<p xml:lang="smn">Anne Nuorgam</p>
<p>Láhkaalmmáičálli</p>
<p>Heikki J. Hyvärinen (Cealkámuša birra mearridii 29.6.2006 Sámedikki I várresátnejođiheaddji Anne Nuorgam) Čuovus:</p>
<p>Sámiid bistevaš ovdáneami prográmma 2006 130</p>
<p xml:lang="hbs">UOVUS 3. 1(5)</p>
<p><em type="bold">Birasministeriija nannenreive </em></p>
<p xml:lang="vep">BIRASMINISTERIIJA</p>
<p>Beaivemearri</p>
<p xml:lang="nob">Dnr 10.1.2008</p>
<p xml:lang="fin">YM6/5741/2000</p>
<p>Meahciráđđehus</p>
<p>Čujuheapmi</p>
<p>Meahciráđđehusa reivvet Birasministeriijai Dnr 4230/410/1999/12.12.2000, 1569/623/2006/12.9.2006 ja 3613/623/2004/26.1.2007</p>
<p xml:lang="krl">Ášši</p>
<p>Giehtaruohttasa meahcceguovllu dikšun- ja geavahanplána nannen</p>
<p><em type="bold">Ášši válmmaštallan </em>Meahciráđđehus lea 12.12.2000 sádden birasministeriijai Giehtaruohttasa meahcceguovllu dikšun- ja geavahanplána nannenládje meahcceguovlolága (62/1991) 7 §:a vuođul. Meahciráđđehusa bivdaga vuođul Sámediggi doaimmahii 27.6.2006 árvvoštallama dikšun- ja geavahanplána váikkuhusain sámekultuvrii, ja Meahciráđđehus sáddii árvvoštallama ministeriijai reivviinis 12.9.2006. Dasa lassin Meahciráđđehus lea 26.1.2007 dievasmahttán dikšun- ja geavahanplána nu, ahte lea árvvoštallan plána váikkuhusaid Giehtaruohttasa meahcceguovllu Natura 2000 -guovllu luondduárvvuide (árvvoštallan laktojuvvo plána lohkui 8. Birasváikkuhusaid árvvoštallan). Eará osiin Meahciráđđehus ii leat dievasmahttán dahje rievdadan dikšun- ja geavahanplána. Birasministeriija lea bivdán, nu ahte lea váldán vuhtii ráđđehusa árvalusa ákkastallamiid, Giehtaruohttasa meahcceguovllu dikšun- ja geavahanplána birra sierra ministeriijaid ja guovddášvirgedoaimmahagaid sihke Bálgosiid Ovttastusa ja Sámedikki cealkámušaid. Fidnejuvvon cealkámušaid mielde plána lea adnojuvvon dábálaččat buorrin vuođđun Giehtaruohttasa meahcceguovllu dikšuma ja geavaheami lágideapmái. Sámediggi gal baicce árvalii 23.3.2001 cealkámušastis ahte eananoamastanvuoigatvuođa ja sámiid kulturhápmái gullevaš árbevirolaš geavaheami ja iešstivrema dálá čielggadanmuttus sámiid ruovttuguovllus ii galggaše vuos nannejuvvot dikšun- ja geavahanplána, ovdalgo čielggadusat leat gárvvásmuvvan ja dain boahtti vejolaš láhkarievdadusat ollašuvvan. Sámedikki árvvoštallamis 27.6.2006 Giehtaruohttasa meahcceguovllu dikšun- ja geavahanplána váikkuhusain sámekultuvrii gávnnahuvvo čoahkkáigeassun ahte ”Plánas leat plánenvuogi ja plána sisdoalu hárrái moanat čuoggát, mat leat sihke meahcceguovlolága njuolggadusaid ja ulbmiliid vuostá ja mannet ruossalassii sámiid vuoigatvuođaid dorvvastemiin. Dikšun- ja geavahanplána čuohcá lága ja riikkaidgaskasaš soahpamušaid vuostá sámekultuvrii gullevaš ealáhusaide, erenoamážit vejolašvuođaide bargat boazodoaluin dilis, goas meahcceguovloláhka bođii fápmui ... Sámediggi sámiid virggálaš ovddasteaddjin vuostálastá plána nannema dán hámis maiddái dan sivas ahte plánas eai leat oppa sáhttánge váldit vuhtii meahciráđđehuslágas daddjojuvvon sámekultuvrra dorvvastangeatnegahttima eaige ovttadássásašvuođalága addin vejolašvuođa sámiid positiivvalaš sierragieđahallamii.” 131 </p>
<p xml:lang="hbs">UOVUS 3. 2(5)</p>
<p>Birasministeriija lea 2.10.2003 ja 20.6.2007 deaivvadan Sámedikkiin ja ráđđádallan dainna, nugo sámediggelága 9 §:s daddjojuvvo, ja dáin ráđđádallamiin leat gieđahallan earret eará Giehtaruohttasa meahcceguovllu dikšun- ja geavahanplána ja dan nannema. <em type="bold">Plána guovddáš ulbmilat ja ákkat </em>Meahcceguovllu dikšun- ja geavahanplánas dahkkojuvvojit dikšuma ja geavaheami guovddáš vuođđoprinsihpat ja sohppojuvvojit oktasaš doaibmaprinsihpat. Plánas eai dábálaččat mearrit geavatlaš operatiivvalaš doaimmain; ovdamearkka dihte doaimmaid áigedávvalis, ovttaskas geavahansoahpamušaid dahkamis, rusttegiid dárkilis báikkis ja lohpemeriin jna. Máŋggaid doaibmabijuid šaddá guorahallat guđege dáhpáhusa mielde sierra ja dárkileappot plánet, ja dákkár plánaid vuođul dahkkojuvvojit dasto mearrádusat. Plánas vulgojuvvo das, ahte ekologalaččat, sosiálalaččat ja ekonomalaččat bistevaš dilli galgá seailluhuvvot dahje buoriduvvot dain osiin go meahcceguovloláhka addá dasa vejolašvuođaid. Meahcceguovlolága riikkabeaigieđahallama oktavuođas vuođđoláhkaváljagoddi celkkii dikšun- ja geavahanplána birra dan, ahte das eai livčče guovllu geavaheddjiide guoskevaš mearrádusat, muhto dat guoskkašii dušše plánejuvvon eiseváldedoaimmaide. Váljagotti mielas plána ii hehtte báikkálaš olbmuid meahccebivddu, guolástusa ja boazodoalu iige earáge daidda buohtastahtti guovllu árbevirolaš geavahanvuogi (PeVL 6/1990 vp s. 1). Meahciráđđehus lea dahkan Giehtaruohttasa meahcceguovllu dikšun- ja geavahanplána nu, ahte lea gullan báikkálaš ja guvllolaš berošteaddjijoavkkuid ja guovllu geavaheddjiid. Báikkálaš olbmuid, boazodolliid ja luondduealáhusbargiid vuoigatvuođat ja sin doaimmaid prinsihpat leat viidát guorahallon. Dán plána válmmaštaladettiin lea bargojuvvon nu, ahte dat vástidivččii nu bures go vejolaš Giehtaruohttasa meahcceguovllu meahccáivuođa seailuma ja sámekultuvrrain ja luondduealáhusaiguin barganvejolašvuođaid. Daiguin gilvaleaddji eanangeavahanhámit leat gáržžiduvvon. Meahcceguovllu várás leat meroštallon njealje geavahan- ja dikšunavádaga (boazodoalu váldoavádat, stivrejuvvon luondduturismma avádat, vánddardeami váldoavádat ja luondduealáhusaid ja boazodoalu avádat), muhto eanas oassi (sullii 90 %) meahcceguovllus bissu measta juo dušše boazodoalu ja eará luondduealáhusaid anus. Avádatjuohku vuođđuduvvá muhtumassii juo ovdal meahcceguovlolága ásaheami šaddan sierralágan geavahan- ja doaibmaguovlluide Giehtaruohttasis, muhto plánas meroštallon avádagat vuosttaš háve konkrehtalaččat rájidit ja stivrejit dán guovllu sierralágan hámiid ollisvuođa dáfus nu vuohkkasit go vejolaš ja dan viidodagas go dat lea vejolaš meahcceguovlolága mieldásaš dikšun- ja geavahanplánas. Ovdamearkka dihte boazodoalu váldoavádahkii ja luondduealáhusaid ja boazodoalu avádahkii Meahciráđđehus ii pláne iige ráhkat ođđa johtolagaid iige vánddardan- ja turismageavaheami rusttegiid. Meahcceguovllus leat boazodoalu ja luondduealáhusaid ruhtadanlága (45/2000) mieldásaš doarjjabáikkit ja boazodoallolága (848/1990) mieldásaš gámppát ja eará rusttegat. Luondduealáhusaiguin bargan máŋgga hámis lea ollisvuohtan oassi báikkálaš kultuvrras. Dasa lassin earret eará rádjegozáhusas ja bolesis leat guovllus gozihanstobut ja doarjjabáikkit. Dikšun- ja geavahanplána mielde meahcceguovllu rájiid siste eai leat priváhtaeatnamat eaige daidda guoskevaš servituhttavuoigatvuođat. Erenoamážit turismma ja olgobáikegoddelaččaid lustageavaheami hárrái Meahciráđđehus lea geahččalan leat viehka várrugas. Dálá johtolagat ja rusttegat bisuhuvvojit, muhto ođđa bálvalanrusttegiid ii leat báljo jurdda lasihit. Olgobáikegoddelaččaide eai maiddái almmá sierra siva haga 132 </p>
<p>UOVUS 3. 3(5) mieđihuvvo geasiáigásaš meahccejohtaluslobit. Buot gávppálaš doaibma lea smávis ja dasa galgá leat lohpi. Go meahcceguovllu dikšun- ja geavahandoaimmat plánas biddjojuvvojit dihto avádagaide ja čohkkejuvvo mohtorfievrruiguin johtaleapmi dihto johtolagaide, de ná ovddiduvvojit meahcceguovlolága ulbmilat. <em type="bold">Plána oassin Natura 2000 -fierpmádaga ollašuhttimis </em>Giehtaruohttasa meahcceguovlu gullá Suoma Natura 2000 -fierpmádahkii. Luonddusuodjalanlága (1096/1996) 65 ja 66 §:s mearriduvvon vuoigatvuođaváikkuhusat leat guovllus fámus. Jos fidnu dahje plána juogo okto dahje ovttas eará fitnuiguin dahje plánaiguin sáhttá mearkkašahttiládje čuohcit Natura-guovllu luondduárvvuide, de fitnu ollašuhtti galgá árvvoštallat váikkuhusaid (LSL 65 §). Eiseváldi ii oaččo mieđihit lobi iige dohkkehit plána, jos váikkuhusaid árvvoštallan- ja cealkámušmeannudeapmi čájehit ahte fidnu dahje plána čuohcá mearkkašahttiládje Naturaguovllu luondduárvvuide (LsL 66 §). Namuhuvvon luonddusuodjalanlága oaivvildan mearkkašahtti čuohcima dássi ja dan guoskadeapmi namalassii daidda luondduárvvuide, mat leat guovllu Natura-fierpmádahkkii laktima vuođđun, addá dábálaččat vejolašvuođa geavahit guovllu dábálaš vuogi mielde, jos ovdamearkka dihte luonddusuodjalanláhkii vuođđuduvvi ollašuhttimis ii ovttaskas dáhpáhusaid birra nuppeládje daddjojuvvo. Natura 2000 -fierpmádahkii gullevaš Giehtaruohttasa meahcceguovlu suodjaluvvo meahcceguovlolága vuođul. Meahcceguovlolágas leat meroštallon dat ulbmilat, mat stivrejit guovllu geavaheami iige guovllu laktin Natura 2000 fierpmádahkii rievdat iešalddes dán ášši. Dát lea gávnnahuvvon maiddái stáhtaráđi mearrádusas 20.8.1998 Natura 2000 -fierpmádatevttohusa dohkkeheami birra guolástusa, meahccebivddu ja eará luondduealáhusaid hárrái. Meahciráđđehus lea laktán Giehtaruohttasa meahcceguovllu dikšun- ja geavahanplánii birasváikkuhusaid árvvoštallama ja árvvoštallama plána váikkuhusain meahcceguovllu Naturaluondduárvvuide. Daid vuođul Birasministeriija geahččá ahte dikšun- ja geavahanplána ii dagat dakkár váikkuhusaid, mat mearkkašahttiládje čuozášedje Giehtaruottasa meahcceguovllu Natura 2000 -guovllu luondduárvvuide. Plána sáhttá árvvoštallat ovddidit luondduárvvuid seailuma ja dat lea dehálaš oassi Natura 2000 -fierpmádaga ollašuhttimis. Ministeriija gávnnaha goittotge Suoma birasguovddáža cealkámuša vuođul ahte Giehtaruohttasa guovlu lea luondotiippaidis ja erenoamážit ealli- ja šaddošlájaidis dáfus áidnalunddot divrras guovlu Suomas. Danin guovllus gávdnojeaddji áitatvuloš ja EU:a luondo- ja loddedirektiivva mieldásaš ealánšlájaid čuovvun- ja suodjalandoaimmaide gánnáha giddet erenoamáš fuopmášumi. Dát lea dehálaš maiddái dálkkádatrievdama váikkuhusaid ja vejolaččat dárbbašlaš doaibmabijuid árvvoštallan dihte. <em type="bold">Nannen ja joatkkadoaimmat </em>Meahcceguovlolága ulbmilin lea seailluhit Lappi viiddis álgoálgoseamos ja mihtilmeamos meahcceluonddu, mii vel gávdno, nu álgodilis go vejolaš. Ulbmilin lea maiddái dorvvastit lunddolaš vejolašvuođaid bargat luondduealáhusaiguin ja sámekultuvrrain ja ovddidit luonddu máŋggabealat geavaheami ja dan vejolašvuođaid ovdamearkka dihte guovlluid vánddardan- ja lustageavahanvejolašvuođaid. Giehtaruohttasa meahcceguovllu dikšun- ja geavahanplána oktan čielggadusosiiguin lea máŋggabealat áššegirjeollisvuohta, mii addá buori vuođu lágidišgoahtit meahcceguovllu dikšuma ja geavaheami. Plána ovddida dálá láhkamearrádusaid olis maiddái birasheađuštusaid ovddalgihtiihehttema ja vejolašvuođaid bargat sámekultuvrrain. Vaikko plána lea dahkkojuvvon 1990-logu loahpas, de dan sáhttá geahččat vuolggasajiidis ja čovdosiiddiis dáfus vástidit mávssolaš osiin maiddái dálá dili ja ulbmiliid. 133 </p>
<p xml:lang="hbs">UOVUS 3. 4(5)</p>
<p>Birasministeriija mielas Giehtaruohttasa meahcceguovllu dikšun- ja geavahanplána nannen vástida meahcceguovlolága ulbmiliid ja ovddida lága ollašuhttima. Danin Birasministeriija nanne Giehtaruohttasa meahcceguovllu dikšun- ja geavahanplána maŋŋelis namuhuvvon fuopmášuhttimiiguin nugo boahtá ovdan Meahciráđđehusa refereansareivviid (Dnr 4230/410/ 1999/12.12.2000, 3613/623/2004/26.1.2007) čuvvosiin. Luondduturismii ja lustageavaheapmái guoskevaš logu (3.8) árvalusa nr 8:a sisdoallu lea muhtun muddui dulkoma duohken. Dan mielde Meahciráđđehus sáhttá ođasmahttit dahje lasihit sierralágan stobuid ja gámppáid ja rievdadit daid geavahanulbmila dihto eavttuiguin. Birasministeriija mielas mearkkašahtti rievdadusaid (ovdamearkka dihte ollásit ođđa gámppáid jed. huksen) gánnáha nannenvuloš plána ektui čielggasvuođa ja doaimma hálddahuslaš <span type="quote">”rabasvuođa”</span> dihte ollašuhttit sierra plána vuođul, mii sáddejuvvo dasto birasministeriijai nannenládje ja laktinládje oassin Giehtaruohttasa meahcceguovllu dikšun- ja geavahanplánas. Johtalussii ja johtaleapmái guoskevaš logu 4, meahccejohtalussii guoskevaš árvalusa nr 4:a birra ministeriija gávnnaha ahte vejolaš ođđa johtolagaid birra, main Meahciráđđehus ráđđádalašii báikkálaš oassebeliiguin, gánnáha maiddái dahkat sierraplána Birasministeriija nannenládje. Dasa lassin lea dehálaš ahte boazodollui guoskevaš bohccuid guohtuma jahkodatritma váldojuvvo vuhtii ovdamearkka dihte meahccejohtalusa lobiid birra mearridettiin. Meahccejohtalusa ja luondduriggodagaid geavaheami stivremis ja goziheamis meahcceguovllus gávdnojit oppalaččat mearkkašahtti hástalusat, maid ii sáhte čoavdit dušše meahcceguovlolága mieldásaš dikšun- ja geavahanplána vuođul. Earret eará dárbbu geahpedit virggálaš meahccejohtalusjohtolaga <span type="quote">”njuovžilmeahttunvuođa”</span> ovdamearkka dihte johtolaga sirdima dahje gaskaboddosaš botkema hárrái galgá guorahallat ođđa meahccejohtaluslága válmmaštallama oktavuođas. Ruvkedoibmii guoskevaš logu (3.6) hárrái birasministeriija gávnnaha ahte meahcceguovloláhka bidjá vejolaš ruvkedoaimma álggaheami erenoamáš guorahallama vuollai, dasgo ruvkedoibmii galgá leat stáhtaráđi lohpi. Giehtaruohttasa meahcceguovlu gullá maiddái Natura 2000 -fierpmádahkii, ja nuba ruvkelága (503/1965) 71 §:a mielde ruvkelága mieldásaš lohpeášši čoavddedettiin ja eará eiseváldemearrádusa dagadettiin ja muđui ruvkelága mieldásaš doaibmabiju dagadettiin galget čuvvojuvvot luonddusuodjalanlága njuolggadusat Natura 2000 -guovlluid hárrái. Geavahanvuoigatvuođaid láigoheapmái ja luohpadeapmái guoskevaš logu 5 prinsihpat ja árvalusat ovddidit meahcceguovlolága ulbmila. Meahciráđđehusa Luonddubálvalusaid doaimmat meahcceguovllus leat servodatlaš bálvalusat ja muhtumassii eiseváldebarggut, muhto eai gávppálaš doaimmat. Ávdin- ja várrenstobut, maid Luonddubálvalusat dikšu, leat vánddardeddjiid anus ja máiddái turismafitnodagat sáhttet várret várrenstobuid iežaset áššehasaide. Dasa lassin Meahciráđđehusas leat Giehtaruohttasa meahcceguovllus prográmmabálvalusaid doarjjabáikin oaivvilduvvon ng. isidaston meahccegámppát. Go meahcceguvlui ožžot hukset doarjjabáikkiid dušše luondduealáhusbargit, de ministeriija mielas Meahciráđđehusa isidaston gámppáid galget sáhttit buot fitnodagat friddja ja rahpasit láigohit. Dasa lassin ministeriija mielas gánnáha Meahciráđđehusa ja luondduturismafitnodagaid gaskasaš geavahansoahpamušaid dahkamis viggat nu ovttalágan meannudeapmái go vejolaš sierra meahcceguovlluin. Birasministeriija čujuha bealuštanministeriija cealkámuššii ja gávnnaha ahte plánas eai dárkileappot čielggaduvvo bealuštanfámuid hárjehallan- ja gozihandoaimmat ja vejolaš dárbbut ovdamearkka dihte meahcis johtaleapmái ja bealuštangárvvisvuođaid bajásdoallamii dárbbašlaš rusttegiid hárrái. Meahcceguovloláhka ii goittotge gáržžit dákkár doaimmaid meahcceguovlluin. Meahcceguovlolága 4 §:a 1 momeantta mielde meahcceguvlui gullevaš stáhtaeatnama dahje dasa 134</p>
<p>UOVUS 3. 5(5) guoskevaš geavahanvuoigatvuođa luohpadangielddus sáhttá spiehkastit namuhuvvon paragráfa 2 momeantta vuođul ja luohpadit guovllu almmá lobi haga dakkár fitnu várás, masa lea dárbu bealuštangárvvisvuođaid ja rádjegozáhusa doaimmaid dáfus. Birasministeriija deattuha Giehtaruohttasa meahcceguovllu dikšuma ja geavaheami ollašuhttimis goziheami ja váikkuhusaid árvvoštallama ja daid vuođul dahkat jurddašuvvon doaimmaid mearkkašumi earret eará geahpedan dihte daid heađuštandahkkiid, maid Sámediggi buktá ovdan iežas árvvoštallamis. Ministeriija gidde erenoamáš fuopmášumi boazodoalu eanangeavaheapmái guoskevaš sierradárbbuide, mat leat sámekultuvrrain barggagettiin hui mávssolaččat Giehtaruohttasis. Ovdamearkka dihte go guorahallojuvvo luondduturismma fállan kvalitehta ja mearri ja daidda guoskevaš lobit ja geavahansoahpamušat, de boazodoalu sierra bealit galget erenoamážit váldojuvvot vuhtii. Birasministeriija sáhttá ákkastallon siva dihte dohkkehit dikšun- ja geavahanplána rievdadanevttohusaid, mat vejolaččat ovddidit meahcceguovlolága ulbmila, jos láhkaásahanákkat dahje guovlluid hálddašan- ja geavahanákkat rivdet eará sivaid dihte go meahcceguovlolága dihte, dahje dáhpáhuvvan ovdáneapmi muđui addá ákkaid dárkkistit plána. Ovdamearkka dihte dálkkádatnuppástus sáhttá dagahit ihtagiid ja váikkuhusaid, maid dihte dikšun- ja geavahanplána sáhttá leat dárbu dihto osiin rievdadit dahje dárkkistit. Birasministeriija sádde plána birra Meahciráđđehussii diehtun daid cealkámušaid, maid lea ovdal ožžon ja mat galget heivvolaš osiin váldojuvvot vuhtii Giehtaruohttasa meahcceguovllu dikšun- ja geavahanplána ollašuhtedettiin. Birasministtar</p>
<p xml:lang="vep">Kimmo Tiilikainen</p>
<p xml:lang="olo">Luonddusuodjalangoziheaddji</p>
<p xml:lang="fin">Pekka Salminen</p>
<p>DIEHTUN: Lappi birasguovddáš Eanodaga gielda Sámediggi Giehtaruohttasa bálggus Lappi luonddusuodjalanbire ČUOVUSIN: váidinčujuheapmi</p>
</body></document>
