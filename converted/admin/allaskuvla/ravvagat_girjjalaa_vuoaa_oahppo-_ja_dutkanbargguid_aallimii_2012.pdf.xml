<document xml:lang="sme" id="no_id"><header><title/><genre code="admin"/><author><unknown/></author><wordcount>6808</wordcount><conversion_status type="standard"/><availability><free/></availability><multilingual/><origFileName>http://sh.pedit.no/web/NettskoleRessurs.axd?id=f0502fec-cabf-401b-9e39-3277f6378895</origFileName><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision: 154948 $; </version></header><body><p xml:lang="fkv"><em type="bold">RÁVVAGAT GIRJJÁLAŠVUOĐA OAHPPO- JA DUTKANBARGGUID ČÁLLIMII </em></p>
<p xml:lang="vep">Vuokko Hirvonen</p>
<p>Sámi allaskuvla</p>
<p xml:lang="smj">Gielladieđagoahti</p>
<p>Giđđat 2012</p>
<p xml:lang="deu"><em type="bold">SISDOALLU </em></p>
<p><em type="italic">1 Láidehus .................................................................................................................................. 2 2 Oahppo- ja dutkanbargguid čállima muttut ............................................................................. 4 </em></p>
<p><em type="italic">2.1 Dutkanfáttá válljen ........................................................................................................... 4 2.2 Dutkančuolmma ásaheapmi ja hábmen ............................................................................ 4 2.3 Čállinproseassa ................................................................................................................. 6 3 Girjjálašvuođadutkama etihkka ............................................................................................... 7 </em></p>
<p><em type="italic">4 Dutkamuša ráhkadus ............................................................................................................... 8 </em></p>
<p><em type="italic">4.1 Nammasiidu dahjege bearbma.......................................................................................... 8 4.2 Sisdoallosiidu ja -logahallan ............................................................................................. 9 4.3 Láidehus ........................................................................................................................... 9 </em></p>
<p><em type="italic">4.4 Teoriijaoassi ................................................................................................................... 11 4.5 Teorehtalaš vuolggasajis analysii ................................................................................... 12 4.6 Čoahkkáigeassu .............................................................................................................. 12 </em></p>
<p><em type="italic">4.7 Gáldologahallan .............................................................................................................. 13 4.7.1 Gáldologahallama ordnen ........................................................................................ 14 4.7.1.1 Ovdamearkkat deaddiluvvon girjjálašvuođa merkenvugiin ............................. 15 </em></p>
<p><em type="italic">4.7.1.3 Interneahttagálduid merken gáldologahallamii ................................................ 18 4.8 Mildosat .......................................................................................................................... 19 5 Čujuhangeavadat ................................................................................................................... 19 </em></p>
<p><em type="italic">5.1 Ruohto- ja nummirčujuhusaid ovttasspeallu .................................................................. 20 5.1.2 Čujuhanteknihkka .................................................................................................... 20 </em></p>
<p><em type="italic">5.2 Mo luoikkahuvvo? .......................................................................................................... 23 6 Oahppočájánasa giella ja dieđalaš teavstta iešvuođat ............................................................ 25 7 Čállosa olgguldas hápmi ja ráhkadus .................................................</em></p>
<p><em type="italic">Gáldut ....................................................................................................................................... 29 </em></p>
<p><em type="bold">1 Láidehus </em></p>
<p>Iešguđege fágas leat iežálágan dieđalaš čállaga čállinnjuolggadusat. Girjjálašvuođadiehtagisge</p>
<p>dat sáhttet molsašuddat juos veardádallá omd. iešguđege riikkas almmustahtton čállagiid (gč. omd. áigečállagiid). Dieđalaš čállin lea viiddes doaba. Leat iešguđetlágan vuogit, mo čállit oahppočájánasa, dieđalaš artihkkala, dutkanplána, sáhkavuoru dahje dasto abstrávtta dahje populára essea. Dán čállosis vuodjut dieđalaš oahppočájánasa, erenoamážit masterbarggu čállimii. Buot deháleamos dattetge lea, ahte čálli čuovvu válljejuvvon vuogádaga jeavddalaččat olles barggus.</p>
<p>Rávagirjji vuođđun lean geavahan Ilmari Leppihalme doaimmahan suomagielat rávagihppaga</p>
<p><em type="italic">Ohjeita kirjallisuuden opinnäytetöihin</em> (2003), mii lea ráhkaduvvon Oulu universitehtas. Eará </p>
<p>anolaš gáldun leamašan Merja Kinnusa ja Olli Löytty doaimmahan artihkalčoakkáldat</p>
<p xml:lang="fin"><em type="italic">Tieteellinen kirjoittaminen</em> (2002) ja Sirkka Hirsijärvi, Pirkko Remes ja Paula Sajavaara girji </p>
<p><em type="italic">Tutki ja kirjoita</em> (1998). Lassedieđuid oahppočájánasa čállimii fidne máŋggalágan gálduin, </p>
<p xml:lang="nob">ovdamearkan Umberto Eco čállin girji <em type="italic">Kunsten å skrive en akademisk oppgave, </em></p>
<p><em type="italic">hovedoppgave og masteroppgave </em>(1977/2002) lea juo klassihkar. Maiddái Kaisa Rautio </p>
<p>Helander čállin rávagirjjážis <em type="italic">Čálalaš bargguid hábmen</em> (1992) leat anolaš dieđut čálalaš </p>
<p>bargguid hábmemis ja mu čállin girjjážis <em type="italic">Jurddašeapmi – Giella – Teaksta</em> (1993), mat guktot leat čállon Sámi allaskuvlla oahpahusaid várás. Buorrin ovdamearkan leat maid eará ohppiid čállin girjjálašvuođa masterbarggut ja nákkosgirjjit. Nuba oassi dán čállosa ovdamearkkain </p>
<p>leatge čohkkejuvvon sámegielat girjjálašvuođa oahppobargguid. Lean merken vuollečujuhusaide ovdamearkkaid gáldodieđuid.</p>
<p>Dieđalaš čállima oahppá dattetge buoremusat čáledettiin ja go logaha iežas teavstta earáide,</p>
<p>ovdamearkka dihtii studerenoappáide ja -vieljaide. Aistton Vuolát Káre:</p>
<p>Čállin lea dáidu, man ferte hárjehallat - leš dal jearaldat man gielas ihkinassii. Viiddes dutkanbarggu čállin lea guhkes ja lossa proseassa. Gierdavašvuohta gártá máŋgii geahččalusaid sisa. Čálli gártá vihkkedallat sisdollui, gillii ja formála beliide</p>
<p>guoskevaš áššiid ja mii lea čállosa figgamuš dahjege ulbmil, mat leat fáttá dáfus guovddáš áššit, man láhkai fáttá ráddje ja man ortnegis áššiid buktá ovdan. Dasa lassin</p>
<p>Lean ožžon čállis lobi 8.4. 2010, mas hállidan su giitit.</p>
<p>dieđalaš čállosis leat dihto formála bealit, degomat čujuhusaid ja gálduid merken maid čálli galgá hálddašit.  </p>
<p>Nappo čálli ferte hálddašit dieđalaš konvenšuvnnaid, vuođđoáššiid ja maiddái kulturčanastumiid, mo iešguđege dieđasuorggi čállit čállet. Go hálddaša daid, de easka dan maŋŋá lea vejolaš gažadit ja hástalit daid iežas čállimis. Buot rávvagiid ii leat oba vejolašge addit, dasgo dutkamii ja čállimii čatnasa maiddái ollu jávohis diehtu, maid oahppá duššefal</p>
<p>barggadettiin ja logadettiin.</p>
<p>Go bargagoađát master- dahje doavttirgrádabargguin, de geahččal ordnet iežat</p>
<p>studerenbargguid nu, ahte buot dat juogaláhkai ovddidit du váldobarggu. Loga ja dutkka</p>
<p>fáddái guoski girjjálašvuođa ja ođđaseamos dieđalaš artihkkaliid. Geahččal čállit dain referáhtaid ja čoahkkáigeasuid, maid sáhtát atnit ávkin maŋŋá go huksegoađát iežat oahppočájánasa teorehtalaš oasi. Dákkár doaimmat dolvvodit du konkrehtalaččat dieh</p>
<p xml:lang="smn">Vuolab-Lohi 2009: 1.</p>
<p><em type="bold">2 Oahppo- ja dutkanbargguid čállima muttut </em></p>
<p><em type="italic">2.1 Dutkanfáttá válljen  </em></p>
<p>Dutkan gáibida garra barggu álggus gitta lohppii. Danin leage dehálaš, ahte čállis alddis lea nana beroštupmi fáddái: maid ja manne mun háliidan diehtit dán áššis? Dát beroštupmi sáhttá</p>
<p>guoskat muhtun dihto čálli dujiide (omd. Kirste Paltto románat), dihto kultuvrralaš ihtagii (omd. juoigan) dahje muhtun girjjálašvuođateorehtalaš gažaldahkii (omd. maŋŋekolonialisma). Dán dási čuolmma hábmemat leat menddo viidát loahpalaš</p>
<p>dutkanfáddán. Nuba aitosaš dutkanfáttá ferte geahččalit ráddjet ja meroštallat dárkilit.</p>
<p>Ráddjen mearkkaša dan, ahte fáttá galgá ásahit heivvolažžan ja govttolažžan vurdojuvvon</p>
<p>bargonoađi hárrái (omd. áigi, resurssat, oahppodássi). Ii leat jierpmálaš válljet masterbarggu</p>
<p>fáddán Kirste Paltto olles buvttadusa. Čađahan veara sáhtášii baicce leat ovdamearkan ”Bearašveahkaválddi govven Kirste Paltto noveallačoakkáldagas <em type="italic">Guovtteoaivvat nisu</em>”. </p>
<p>Ráddjemis galgá giddet fuomášumi dasa, leago oppalohkái vejolaš čađahit dutkama válljejuvvon materiála vuođul. Gánniha jearrat: Basttángo hálddašit materiála, leago dat menddo viiddis? Leago materiála menddo njárbat ja vástidago dat gažaldagaide maid áiggun</p>
<p>dutkamuša áigge jearrat? Veahkkin ráddjemis gánniha atnit bagadalli.</p>
<p><em type="italic">2.2 Dutkančuolmma ásaheapmi ja hábmen </em></p>
<p>Dutkančuolmma hábmen lea jearaldagaid ásaheapmi dutkanmateriálii. Dutkamuša vuođđogažaldagaid čoavdima sáhttá oanehaččat govvidit njeljiin gažaldagain, mat čuvvot hierárkkalaččat nuppiideaset: 1. Mii lea dutkama fáddá?, 2. Maid diehtit das dál?, 3. Makkár dieđuid das sáhttá fidnet? ja 4. Makkár metodaiguin sáhttá háhkat dieđu maid ohcat?</p>
<p>Álggos bohciidit ollu ideat, maid vuođul hápmašuvvá čielga dutkangažaldat, maid das maŋŋá galgá problematiseret barggadettiin fáttáin. Ovdamearkan dutkanfáddá sáhtášii leat dákkár:</p>
<p>Dutkkan, mo Rauni Magga Lukkari diktačoakkáldagas,</p>
<p><em type="italic">Báze dearvan Biehtár</em>, sámi identitehta buktojuvvo ovdan </p>
<p>ja buvttaduvvo.</p>
<p>Problematiseremiin oaivvilduvvo dat, ahte dutkanbarggus ásahuvvon guovddáš čuolbma nullojuvvo dego láigenođđu. Vai váldočulbmii sáhttá vástidit, de dan berre juohkit oassečuolbman. Oassečuolmmat čielggaduvvojit barggu sierra kapihttaliin ja dien láhkai</p>
<p>huksejuvvo dutkamuša guovddáš čielggadan- ja analysaproseassa. Buot daid oassečuolmmaid ii dattetge sáhte ásahit ovddalgihtii, dat baicce riegádit barggu čáledettiin. Dutkančuolmmat lađastit barggu struktuvrra: teoriijaoasis oahpásmuhttit válljejuvvon doabalaš reaidduide, maiguin guorahallat čuolmmaid, ja analysaoassi juohkása kapihtalin daid gažaldagaid vuođul maid galgá čoavdit. Dávjá dutkamuša láidehuskapihttala loahpas čielggaduvvo dutkanbarggu</p>
<p>ovdáneapmi oanehaččat, namalassii maid čuovvovaš osiin áigut guorahallat.</p>
<p>Oassečuolmmaid čovdosat syntetiserejuvvojit loahppakapihttalis vástádussan dutkamuša</p>
<p>guovddáš gažaldahkii. Girjjálašvuođadiehtaga dutkančuolmmaide lea mihtilmas, ahte dat báhcet maŋimuš sáni haga, vástádusat báhcet muhtun muddui guorusin ja molssaevttolažžan;</p>
<p>dulkonláhkai. Dat leat muhtunlágan sáhkavuorut dieđaservoša oktasašgotti ságastallamis.</p>
<p>Dutkanmateriála mearrida, makkár dutkančuolbma lea jierpmálaš ja nuppe bealis dutkančuolmmat eai badján duššis. Daid válljemii váikkuhit earet eará fáddá ja</p>
<p>dutkanobjeakta (čuozáhat), muhto maiddái dutkanmetodat. Dutkan galggašii leat vuoiggalaš iežas čuozáhahkii nu, ahte ásahuvvon gažaldagat rahpet juoidá mávssolačča dan áddemii. Leage dehálaš, ahte dutkančuolmma hábmedettiin studeanta ráđđádallá iežas bagad</p>
<p>Dutkančuolmma hápmašuvvama sáhtášii govvidit áddejumi proseassan, mii gulul čiekŋu ja</p>
<p>dárkkálmuvvá. Dutkanmateriálan válljejuvvon teavstta lohkan boktá soames gažaldagaid, mat</p>
<p>vurjet ja bidjet navdit juoidá. Dán áddejumi vuođul dutki vállje čuolmmaid čoavdimii</p>
<p>heivvolažžan jurddašuvvon teorehtalaš ja metodalaš reaidduid ja heivehišgoahtá daid iežas</p>
<p>bargui. Go teaksta lohkkojuvvo máŋgii, de rivttes gažaldagat válljašuvvet, presiserejuvvojit ja dulkon čiekŋu. Dát visot eaktuda njuorasvuođa guldalit dutkanteavstta ja gierdavašvuođa</p>
<p>bisánit dan báldii. Teavstta galgá veadjit lohkat ja bláđet máŋgii.</p>
<p xml:lang="fin"><em type="italic">2.3 Čállinproseassa </em></p>
<p>Dutkanteaksta šaddá dušše čáledettiin. Buori teavstta vuođđun leat čielga jurdagat. Čállin, nugo hállange, lea jurdagiid ovdanbuktin gielalaš hámis. Juohkehaš mis dárbbaša dáiddu čállit jurdagiiddis čielgasit ja miellagiddevaččat ja berre máhttit addit ovdamearkkaid. Measta buohkaide midjiide lea oahpes ášši, man váttis lea beassat álgui čállimiin, erenoamážit juos</p>
<p>lea čállimin áibbas ođđa áššis.</p>
<p>Diehtit, ahte buot čállit buoridit čállosiiddiset ođđasis aht’ ođđasis ja hárve olmmoš čállá vuosttaš háve gárvves teavstta. Čállin lea bargu maid sáhttá buohtastahttit vaikko duojára</p>
<p>bargguin: soagi báhkki ii šatta iešalddis čáppa guksin; duojár ferte vuos álggos gávdnat buori ávdnasa, čuohppat dan muoras, smiehttat dasa heivvolaš málle, gohpat ja liktet, ja veadjá vel</p>
<p>hervet guvssi ovdalgo dat lea dievaslaš.</p>
<p>Čállindáidu lea oahppama ja eallima boađus ja nuba čállinbarggu gánniha álggahit nu árrat go</p>
<p>vejolaš. Dutkamuša jurdda, idea, lea easka dego láttakeahtes luomi, mii gáibida olu beaivváža</p>
<p>ja muđuige heivvolaš dálkkiid; ovdalgo jurdda šaddá teakstan, ferte čálli čađahit máŋggalágan bargomuttuid. Dutkamušat čájehit, ahte hárjánan čállitge geavahit čállosa sisdoalu suokkardeapmái ja hámi ohcamii sullii 80 proseantta čállináiggis. Nuba, go čállimii alcces geavahuvvo dušše 20 proseantta, heive duođaige dadjat, ahte čállin lea jurddašeapmi.</p>
<p>Čállima gánniha álggahit láidehusa hábmemiin, mii álggos lea oalle oppalaš. Dat guorahallá</p>
<p>vuosttažettiin fáttá ráddjema, dutkančuolmma hábmema, govvádusa dutkanmetodas ja heivvolaš teoriijas. Dát álgočála seammás čilge dutnje, manne áiggut dutkat aiddo dán fáttá,</p>
<p>manne dat lea mávssolaš ja manne aiddo dán perspektiivva válljen lea dehálaš.</p>
<p>Dutkanteavstta lea buorre álgit disposišuvnna, sisdoallologahallama, čállimiin. Dalle plánejuvvojit váldo- ja vuollekapihttalat, mat fas veahkehit barggu strukturerema ja bissuma</p>
<p>oaiveáššiin čáledettiin. Barggadettiin disposišuvdna rievdá, muhto dattetge dat láide du ovddosguvlui ja sáhtát čállit oanehis kommentáraid, referáhtaid dutkan- ja teoriijagirjjálašvuođas dahje analysaid jurddašuvvon kapihttaliid sisa. Dákkár bargovuohki gohčoduvvo konseaptta čállimin, mii mearkkaša láhtengielas hábmema ja čállima.</p>
<p>Konseaptamuttus ii dárbbaš giddet vel fuomášumi ovdanbuktimii ja riektačállimii. Lea dehálaš, ahte čállá jurdagiid báhpárii ja easka maŋŋá sillegoahtá daid. Dárbbašuvvojit ollu jurdagat, ovdalgo gánniha álgit lohkat kritihkalaččat, sirret ja ođđasis čállit. Go disposišuvnna</p>
<p>kapihttalat álget dievvat, de konseapta hápmašuvvagoahtá oalle ollislaš kapihtalin ja dalle de</p>
<p>lahkonišgoahtit giehtačállosa roavvamuttu. Dasto lea áigi sirdašuvvat dárkilut lohkamii,</p>
<p>sirremiidda ja dievasmahttimiidda. Dalle lea gieđaid gaskkas juo giehtačálus, mii dárbbaša vel loahpalaš dárkkistemiid.</p>
<p><em type="bold"> Girjjálašvuođadutkama etihkka </em></p>
<p>Diehtaga etihkain čujuhuvvo earet eará dasa, ahte dieđalaš meannudanvuogit ja bohtosat leat</p>
<p>riekta. Girjjálašvuođa dutkan lea eambbo áddejeaddji go čilgejeaddji dieđa (vrd. hermeneutihkkii). Dat produsere dulkojumiid, iige vuosttažettiin fáktaáššiid. Dat ii</p>
<p>argumentere ovttačilggolaččat iige čuoččut ovttatláhkai. Oahppočállosiin barggadettiin galgá</p>
<p>smiehttat, mii lea dutki vástu tekstii, maid son dutká? Sáhttágo das buktit ovdan vaikko</p>
<p>makkár dulkojumiid?</p>
<p>Girjjálašvuođadiehtagis čuvvojuvvojit oktasaš diehtaga prinsihpat nugo Hirsijärvi, Remes ja Sajavaara daid čilgejit:</p>
<p>1. Váldde vuhtii ahte dárbbašat iežat dieđasuorggi erenoamáš dieđuid, metodalaš</p>
<p>vugiid ja dutkanvugiid (tradišuvdna; jurddašan- ja raporterenvuogit). 2. Vikka dasa, ahte válljet fáttá, maid sáhttá dutkamušain čielggadit dahje čoavdit.</p>
<p>3. Leage kritihkalaš: dutki váldá vuhtii oainnuid mat leat su iežas oainnuid vuostá, viggá árvvoštallat iežas barggu buot dan muttuin, lea gearggus rievdadit dutkanvugiid ja jurddabohtosiid juos lea dárbu, ii vikka leat iežas dutkansuorggis áidna autoriteahta, ádde bohtosiiddis álo evttolažžan ja ahte dat sáhttet gomihuvvot. 4. Leage systemáhtalaš ja skihkalaš ja geavat vuođuštusaid: dutki dovdá ášši dahje čuolmma duogáža, ovddeš čoavdináigumušaid ja daid bohtosiid, čiekŋuda bures dutkanfáddái ja dutkanmetodologiijai, ráhkada iežas dutkančuolmma vuođul plána</p>
<p>mo áigu ovdánit, ákkastallá ja vuođuštallá iežas navdosiid.</p>
<p>5. Doalat álkkesvuođa iežat mihttomearrin: čilge áššiid čielgasit ja geavat sániid nu,</p>
<p>ahte lohkkiide lea álki áddet daid mearkkašumi: Juohkehaš gii lea ožžon áššái guoski skuvlejumi ádde du, dahká dutkamušas ja bohtosiiddis dovddusin, geavaha doahpagiid, maid goit áššedovdit áddejit ja hábme bohtosiiddis áddehahtti gielain, garvá dárbbašmeahttun ja mohkkás garvvašemiid ja figgá buot áššiin čielggasvuhtii</p>
<p>ja ovttageardánvuhtii.</p>
<p>6. Čielggat dutkamuššii guoski etihkalaš gažaldagaid ja váldde daid vuhtii olles</p>
<p>dutkamuša áigge.  </p>
<p>Lea buorre maiddái oahpásmuvvat dutkanetihkalaš njuolggadusaide, mat omd. Norggas,</p>
<p>Suomas ja Ruoŧas leat fámus. Dasa lassin lea dehálaš dovdat eamiálbmotdutkamii guoski njuolggadusaid, maid eamiálbmogat leat ráhkadan. (Gč. lasi Sáme- ja álgoálbmotdutkama etihkka 2008.) Etihkka lea gilvvohallan ja joatkevaš ságastallan diđolašvuođa čuolmmain, maiguin deaividit dutkkadettiin ja maidda eai gávdno gárvves čovdosat dahje ovttageardán rávvagat.</p>
<p><em type="bold">4 Dutkamuša ráhkadus </em></p>
<p><em type="italic">4.1 Nammasiidu dahjege bearbma </em></p>
<p>Nammasiidui bohtet dutkamuša namma, čálli namma, barggu ulbmil, ovdanbuktináigi, instituhtta ja universiteahta (gč. dán teavstta ovdasiiddu). Nammasiiddus galgá albmanit dutkanfáddá ja dasa válljejuvvon perspektiiva. Ovdamearkan Mai Britt Utsi čállin váldofágabargu (1998), man namman lea <em type="italic">Sámi muitalanárbevieru ja mo luohti luovvana </em></p>
<p><em type="italic">muitalusas</em>. Dutkamuššii bures válljejuvvon namma juo boktá lohkki beroštumi ja láide lohkki </p>
<p>čállosa guovddáš sisdoaluide. Čielga ja áiccalmahtti namma ii doala sisttis dušši sániid iige</p>
<p>menddo mohkkás ráhkadusaid. Namma galggašii leat informatiiva, dattetge deaivil,</p>
<p>ovttačilggolaš ja muitalit mas dutkama sisdoalus lea sáhka. Go namma lea bures</p>
<p>hábmejuvvon ja doallá sisttis oahppočájánasa guovddáš tearpmaid, de dat veahkeha dieđu vurkema, ohcama ja áššelogahallama. Oahppočájánasaid namat leat dávjá guovttedásis:</p>
<p><em type="italic">Bággu vuolgit, bággu birget. Sámemánáid ceavzinstrategiijat Suoma álbmotskuvlla </em></p>
<p><em type="italic">ásodagain 1950</em>–<em type="italic">1960-logus</em><em type="italic">.</em> </p>
<p xml:lang="smn">Hirsijärvi – Remes – Sajavaara 1997: 25–26.  Rasmus 2008.</p>
<p><em type="italic">4.2 Sisdoallosiidu ja -logahallan </em></p>
<p>Sisdoallologahallama ulbmilin lea čájehit lohkkái barggu sisdoalu, teakstaosiid sturrodagaid</p>
<p>ja daid gaskasaš hierarkiija. Sisdoallologahallamii merkejuvvo dušše juohke kapihttala</p>
<p>álginsiidu. Sisdoallologahallamis ja seamma láhkai teakstaoasis vuosttas nummárastojuvvon</p>
<p>kapihtal lea láidehus ja maŋimuš gáldologahallan. Láidehuskapihtal ja gáldologahallan čállojuvvojit sierra iežas siidui dahje siidduide.</p>
<p>Sisdoallosiiddus boahtá ovdan barggu váldosisdoallu bajilčállagiid hámis sisdoallologahallamin (disposišuvdnan). Sisdoallologahallamis čilgejuvvo barggu ráhkadus kapihttaliid mielde. Sisdoallologahallama bajilčállagat galget vástidit sánis sátnái ieš teavstta bajilčállagiid. Juogut, main lea dušše okta vuollekapihtal, eai leat jierpmálaččat, ja danne</p>
<p>gáibiduvvojit unnimustá guokte vuollekapihttala iige bajilčállagiid maŋŋái biddjo čuokkis. Bajilčállagiid dárkilvuođa ja miellagiddevašvuođa nugo guorahallama systemáhtalašvuođa čájeha buoremusat sisdoallologahallan, man grafihkalaš hámis oaidná bajilčállagiid bálddalašvuođa ja vuollálasvuođa; symmetriija ja hierarkiija. Bajilčállagiid hierarkiija čájeha,</p>
<p>leatgo áššit lađastallon gitta lohppii. Bajilčállagiid atnin menddo lávgalaga dattetge cuvke teavstta. Viiddes teavsttage berrešii lađastallat nu, ahte golbma bajilčáladási leat doarvái. Bajilčállagiid hierarkiijadássi čájehuvvo dábálaččat desimálajuogu mielde nummiriiguin,</p>
<p>omd. 1, 1.1, 1.2. jna. Lea maid dehálaš, ahte bajilčállagat hábmejuvvojit láibeteavstta (váldoteavstta) sisdoallosániin, mat fas veahkehit lohkki gávdnat dieđuid daid vuođul. Bajilčállagat čájehit lohkkái oahppobarggu siskkáldas logihka, nappo dan, ahte buot dehálaš</p>
<p>áššit leat váldon vuhtii ja dat leat rivttes ortnegis.</p>
<p><em type="italic">4.3 Láidehus </em></p>
<p>Láidehusas oahpistuvvo lohkki oppalaččat dutkamuša <em type="italic">fáddái, perspektiivii, dutkančulbmii</em>, </p>
<p><em type="italic">teorehtalaš rámmii </em>ja <em type="italic">metodii</em>, mii geavahuvvo čuolmma čoavdimii. Dutkanbohtosat eai </p>
<p>čilgejuvvo vel láidehusas, muhto easka analysaoasis. Dutkančuolmma galgá ráddjet, jorgalit gielalažžan ja lađastit láidehusas čielgasit.</p>
<p>Dutkamušastan guorahalan sápmelaččaid ásodatvásáhusaid.</p>
<p>Guovddáš gažaldagat leat, makkár báiki ásodat lei mánáide ja mo</p>
<p>sámit govvidit ceavzinstrategiijaid ja vugiid Suoma ásodagain</p>
<p>1950–1960-logus. Guorahalan maid dan, makkár árvvuid</p>
<p>álbmotskuvla anii árvvus dalle go mu informánttat vázze skuvlla. </p>
<p>Láidehusas nappo vuođuštallat válljejuvvon dutkanfáttá ja dan mearkkašahttivuođa. Čálli berre máhttit vástidit das gažaldagaide: manne lea válljejuvvon aiddo dát duodji dahje duojit,</p>
<p>manne dát jearaldagat dahje perspektiiva.</p>
<p>Máŋgga otnáš girječálli dujiin njálmmálaš tradišuvdna oidno čielgasit. Okta dain girječálliin lea Nils-Aslak Valkeapää. Dutkkan,</p>
<p>makkár oktavuohta lea su <em type="italic">Ruoktu Váimmus</em> -čoakkáldaga divttain sámi juoigantradišuvdnii.  </p>
<p>Láidehus galgá boktit lohkki beroštumi ja addit álgodieđuid guorahallanfáttás. Logadettiin</p>
<p>sisdoallologahallama, láidehusa ja čoahkkáigeasu galggašii lohkki fidnet čielga ja oppalaš gova dutkamuša ulbmilin, ovdáneames ja bohtosiin.</p>
<p>Dálááigge lea dábálaš, ahte máŋga dutki suokkardit láidehusas iežaset dutkiposišuvnna. Erenoamážit feministtalaš ja eamiálbmotdutkan leat deattuhan dieđu báikkálašvuođa ja čájehan diđolašvuođa iežas dutkanposišuvnna ja -objeavtta gaskkas. Dalle dáid dutkamušaid vuolggasadjin lea, ahte dutkan lea vuođustis subjektiivvalaš, muhto doaibmá seammás</p>
<p>institutionála hállanvugiid dahjege diskurssaid eavttuiguin. Dutki berre danne guorahallat,</p>
<p>reflekteret, rahpasit iežas vuolggasajiid, válljemiid ja ulbmiliid, nappo posišuneret iežas. (Gč. ovdamearkan Hirvonen 1999: 37–40.)</p>
<p>Láidehusas ii dattege leat dárbu bienasta bitnii čielggadit dutkanbarggu dahje dan čálli. Dan sadjái ahte láidehussii dahje dan vuollekapihttalii ráhkaduvvošii sierra juotnareferáhtta,</p>
<p>galggašii duoji guovddáš sisdoalu sáhttit čoavdit lunddolaččat gulul dađi mielde go čállá</p>
<p>guorahallama. Juos čálli eallin, biografiija, lea dutkama čuolmma olis dehálaš, dan sáhttá</p>
<p>Rasmus 2008; 10.  Hirvonen 1991: 1.</p>
<p>čilget sierra kapihttalis. Dutkanobjeavtta lea dattege buorre sajustit, kontekstualiseret, láidehusas oanehaččat girjjálašvuođa tradišuvdnii ja dutkama suorgái.</p>
<p>Lean lohkan dáid girjjiid postkoloniála girjjálašvuođa kritihka vehkiin ja dalle sárgosat, mat govvidit sápmelašvuođa, govvidit maiddá dan koloniála vásáhusa, man sápmelaččat leat vásihan</p>
<p>1700-logu rájes ja man váikkuhusat ain čuhcet olbmuide sihke persovnnalaččat ja servodatlaš dásiin. </p>
<p>Láidehusa gánniha dievasmahttit, basttálmahttit olles čállinproseassa áigge ja loahpas vel buoridit, vai bargu lea doallevaš. Láidehusa váldolinjáid galgá goit čállit áibba álggus, dasgo dat doaibmá jurddaruŋgun, mii veahkeha lađastit iežas čállima ja eastá čádjideames.</p>
<p xml:lang="fkv"><em type="italic">4.4 Teoriijaoassi </em></p>
<p>Teoriijaoassi čilge mii lea iežas fáddái guoski dutkamuša dáládilli ja teorehtalaš duogáš,</p>
<p>nammalassii maid diehtit dál fáttás. Dás berre atnit ávkin iežas dutkansuorggi guovddáš</p>
<p>girjjálašvuođa ja de hábmegoahtit teorehtalaš rámma, man vuođul analyseregoahtá iežas</p>
<p>materiála.</p>
<p>Teorehtalaš vuolggasajiid sáhttá čilget sierra vuollelohkun láidehuskapihttalis, iige dain dárbbaš hábmet sierra váldokapihttala. Máŋgga masterbarggus teorehtalaš rámma bohtana</p>
<p>menddo viiddisin, ja dutkamušas šaddá menddo álgodettolaš. Teoriija ja analysa álo eai oba</p>
<p>buot osiin deaivvatge dahje analysaoasis geardduhuvvojit juo teoriijaoasis čilgejuvvon áššit. Láidehusa ja teorehtalaš rámma hábmen galggašedjege leat doaibmi oktavuođas ieš girjjálašvuođaanalysain. Iige leat dárbu dadjat visot teoriija birra juo láidehusoasis, muhto teorehtalaš reaidduid sáhttá dievasmahttit dutkamušas dađistaga, go dat váldojuvvojit atnui.</p>
<p>Guhkkodatrávan sáhttá atnit, ahte láidehus- ja teoriijaoassi govččašii eanemustá 1/5 oasi barggus; ovdamearkan 80-siidosaš masterbarggus sullii 10–15 siiddu.</p>
<p xml:lang="fin">Kuokkanen 1997: 9.</p>
<p><em type="italic">4.5 Teorehtalaš vuolggasajis analysii </em></p>
<p>Analysa mearkkaša girjjálašvuođa oahppobargguin eanaš dan muttu, mas válljejuvvon teoriija heivehuvvo geavatlaččat čáppagirjjálaš duoji analyseremii ja dulkomii (gč. omd. Kuokkanen</p>
<p>1998). Gávdnojit maiddái oalle teorehtalaš oahppočájánasat main suokkarduvvo muhtun doabaortnet.</p>
<p>Girjjálašvuođaanalysii gullet njuolggo sitáhtat čáppagirjjálaš duojis, mii lea dutkanobjeaktan.</p>
<p>Dat áiccalmahttet ja ealáskahttet dutkamuša ja buktet fiktiiva dutkanteavstta stiilla lohkkái</p>
<p>oidnosii ja vásáhussan. Sitáhtain galgá leat doaibma, nappo dat galget čanastuvvat daidda áššeoktavuođaide, gokko dat guorahallojuvvojit. Sitáhtat eai galgga báhcit okto, sierranassii,</p>
<p>daid baicce galgá analyseret dutkanteavsttas. Aiddo dáin oktavuođain albmana, man njuoras dutki lea čáppagirjjálašvuođa iešvuhtii ja mo son bastá lohkat fiktiiva teavsttas áššiid.  Čuovvovaš ovdamearkkas čálli lea siteren dutkanteavstta ja maiddái analyseren dan.</p>
<p>Sii eai leat nappo vuordán, ahte Kapos sáhttá mannat bures. Ovdamearkka dihte</p>
<p>kapteainna Paulsen jurddaša iežas skihpáris ná:</p>
<p>Dat lea ártegis olmmoš, jurddašii son vuot oktii. Ođđa áigi lea ollu geahpedan</p>
<p>suláganiid. Stuorámus imašin Paulsen oinnii ahte Kapo lei bures lihkostuvvan eallimis. Ledjege barggut, visttit, moarsit ja buot earáge orui leamen ortnegis. Ja mun juo ledjen navdán ahte diet almmái, gii ii gal guhkás bánccar. (KR, 136.)</p>
<p>Kapos šaddá nubbi: son lea adnon earáláganin earáid ektui. Nubbivuođas ii leat šat sáhka earáláganvuođas, muhto maiddái hierarkiijas. </p>
<p><em type="italic">4.6 Čoahkkáigeassu  </em></p>
<p>Čoahkkáigeassu lea dutkamuša loahpas ovdal gáldolisttu. Das ii šat buktojuvvo ovdan ođđa</p>
<p>diehtu. Dan sadjái das sáhttá čujuhit boahtteáigái: maid dán dutkamuša olggobeallai rádjašuvvi, muhto miellagiddevaš lassegažaldagaid fuobmájin. Maid livččii buorre dutkat boahttevaš dutkamiin? Dutkama čoahkkáigeasus berre albmanit:</p>
<p xml:lang="fin">Kuokkanen 1997: 74–74.</p>
<p type="listitem">• Dutkanfáddá ja váldočuolbma (mii dutkojuvvui ja manne?)</p>
<p type="listitem">• Adnon metodat (mo?)</p>
<p type="listitem">• Deháleamos bohtosat (mii lei boađus?)</p>
<p type="listitem">• Jurddabmii dain čuovvu?Dahkkon dutkamuša árvvoštallan (mo lihkostuvven ja man</p>
<p>doallevaš lei boađus?).</p>
<p>Buorre čoahkkáigeassu kristallisere dutkamuša deháleamos áššiid. Dát máksá, ahte čoahkkáigeassu galgá dávistit dutkamuša ulbmila, guovddáš sisdoalu ja gávdnosiid. Čálli</p>
<p>sáhttá dán kapihttalis suokkardit, maid son lea oahppan ja maid son áiccai barggadettiin.</p>
<p>Maiddái dahkkon barggu kritihkalaš árvvoštallan lea mávssolaš, dasgo čoahkkáigeassu ii</p>
<p>galgga báhcit beare dutkama referáhttan. Árvvoštallan lea čoahkkáigeassun das makkár áššit bohte oidnosii barggu gárváneami maŋŋá.</p>
<p><em type="italic">4.7 Gáldologahallan</em><em type="italic">  </em></p>
<p>Dieđalaš čállimii gullá, ahte geavahuvvon gáldut almmuhuvvojit sihke čujuhusaiguin ieš teavsttas ja bibliográfalaš dieđuiguin gáldologahallamis. Gáldologahallan sisttisdoallá<em type="bold"> </em>dahkki sohkanama vuođul alfabetiserejuvvon gálduid<em type="bold"> </em>ja<em type="bold"> </em>dutkamušas geavahuvvon oanádusaid. </p>
<p>Gáldologahallamii merkejuvvo duššefal dat girjjálašvuohta, masa čálli lea čállosisttis čujuhan. Gáldologahallamis leat máŋggalágan doaimmat:</p>
<p>1) Buhtes gáldologahallama vuođul sáhttá oaidnit, makkár lea čálli teorehtalaš duogáš, mo čálli dovdá dutkanárbevieru ja materiála systemáhtalašvuođa ja áigeguovdilvuođa. Dávjá oahppočájánasa dárkkisteaddji, áigečállaga doaimmaheaddji dahje referee-áššedovdi álggahage čállosii vuodjuma gáldologahallamis.</p>
<p>2) Gáldologahallama vuođul sáhttit dárkkistit dutkamuša girjjálašvuođačujuhusaid doallevašvuođa ja veardádallat dutki dulkojumiid gálduid čuoččuhusaiguin.</p>
<p>Dán áigge lea maiddái vejolaš geavahit elektrovnnalaš prográmmaid, maiguin sáhttá organiseret</p>
<p>gáldogirjjálašvuođa ja -čujuhusaid (omd. EndNote). Dán systemas leat gárvves merkenvuogit, maid gaskkas čálli vállje iežas dárbbuide heivvolaččamusa.</p>
<p>3) Bures hábmejuvvon gáldolistu addá lohkkái doarvái dieđuid ohcat gálduid, mat leat dutkamušas mielde.</p>
<p>Gáldologahallama<em type="bold"> váráš dárbbašuvvojit dát dieđut:</em> Dahkki(t), doaimmaheaddji(t) </p>
<p>Vuosttas deddosa almmuhanjahki</p>
<p>Čujuhuvvon deddosa almmuhanjahki</p>
<p>Duoji/čállosa namma  Duoji/čállosa álgoálgosaš namma</p>
<p>Jorgaleaddji</p>
<p>Artihkalčoakkáldaga namma  Artihkalčoakkáldaga doaimmaheaddji(t) Čálaráiddu namma ja nummir</p>
<p>Beaive- dahje vahkkobláđi namma ja beaivemearri  Áigečállaga jahkegearddi nummir</p>
<p>Konfereanssa namma, báiki ja áigi</p>
<p>Almmuhanbáiki (goasttideaddji ruovttubáiki)</p>
<p>Goasttideaddji /almmuheaddji dahje konfereanssa ordnejeaddji</p>
<p>Artihkkala siidonummirat</p>
<p><em type="bold">4.7.1 Gáldologahallama ordnen </em></p>
<p>Gáldologahallama sáhttá ordnet máŋgga láhkai dutkamuša šlája vuođul. Oanehis dutkamušaid gáldologahallan veadjá čáhkat ovtta siidui, iige dan oba dárbbašge juohkit sierra joavkkuide. Ávžžuhuvvon geavat mastergráda barggus lea, ahte teavsttat mat leat aitosaš dutkanobjeaktan</p>
<p>dahje primáragáldun, sirrejuvvojit teoriija- ja dutkangirjjálašvuođas dahjege sekundáragirjjálašvuođas. Nu maiddái sirrejuvvojit iežas joavkun deaddiluvvon ja deaddilkeahtes gáldut. Deaddilkeahtes gáldun rehkenastojuvvojit ovdamearkka dihtii</p>
<p>váldofága-, master- ja lisensiáhtaoahppočájánasat, almmutkeahtes giehtačállosat, jearahallamat, reivvet, njálmmálaš dieđut ja logaldallamat.</p>
<p>Elektrovnnalaš gálduid čujuheapmái gusket seamma vuođđoprinsihpat go deaddiluvvon gálduidege. Daid ulbmilin lea veahkehit lohkki gávdnat álgoálgosaš gáldu ja addit das guovddáš dieđuid: dieđu buvttadeaddji, almmustahttima oktavuođa (omd. institušuvnna,</p>
<p>searvvi dahje priváhta olbmo, guhte doallá neahttasiiddu), neahttačujuhusa ja áigodaga. Áigodat sáhttá leat materiála almmustahttinbeaivemearri dahje maŋimuš geardi, go sisdoallu</p>
<p>lea beaiváduvvon. Juos it gávnna dáid dieđuid, de dalle erenoamážit galgá leat gáldokritihkalaš. Gáldologahallamii merkejuvvo maiddái lohkanbeaivi, mii lea seammá go</p>
<p>čujuhanbeaivi.</p>
<p><em type="bold">4.7.1.1 Ovdamearkkat deaddiluvvon girjjálašvuođa merkenvugiin </em></p>
<p>Ovttaskas duodji: dahkki(t), deddosa vuosttas prentenjahki, geavahuvvon deddosa</p>
<p>prentenjahki, gáldu olles namma, álgoálgosaš gáldu namma, jorgaleaddji(t),</p>
<p xml:lang="smj">goasttidanbáiki(t), goasttideaddji(t).</p>
<p xml:lang="nob">Ruong, Israel 1969/1982: <em type="italic">Samerna i historien och nutiden</em>. 4. deattus. Stockholm: BonnierFakta. </p>
<p>Artihkalčoakkáldagas: nugo ovdalis, muhto vuosttažettiin máinnašuvvo(jit) artihkkala dahkki(t) ja artihkal, dasto čoakkáldaga dievaslaš namma ja doaimmaheaddji(t), lohppii</p>
<p>artihkkala siidonummirat.</p>
<p xml:lang="smn">Hivand, Maarit 2000: <span type="quote">“20 jagi leat vássán”</span>: – <em type="italic">Girjin. Näkökulmia </em></p>
<p><em type="italic">saamelaiskirjallisuuteen. Oaidninvuogit sámi girjjálašvuhtii. Aspekter till samiska litteratur</em>. Doaimm. Irene Piippola. Jyväskylä: Gummerus Kirjapaino </p>
<p xml:lang="kmr">Oy. 6–11.</p>
<p>Artihkal almmuhanráiddus: nugo ovdalis, muhto máinnašuvvo maiddái almmuhan</p>
<p>(publikašuvdna)ráidu, dan nummir, lohppii artihkkala siidonummirat.</p>
<p xml:lang="nob">Gaski, Harald 2000: The Secretative Text. Yoik Lyrics as Literature and Tradition. – <em type="italic">Sámi Folkloristics</em>. Doaimm. Juha Pentikäinen – Harald Gaski – Vuokko Hirvonen – Jelena Sergejeva – Krister Stoor. Nordic Network of Folklore. Publications 6. Turku. 191–214. </p>
<p xml:lang="swe">Henrysson, Sten 1993: Samernas kristnande och undervisning. – <em type="italic">Samer, </em></p>
<p xml:lang="swe"><em type="italic">präster och skolmästare. Ett kulturellt perspektiv på samernas och Övre Norrlands historia</em>. Doaimm. Sten Henrysson. Rapport nr. 23. Umeå: Umeå </p>
<p xml:lang="swe">universitet, Centrum för arktisk forskning. 1–31.</p>
<p>Čujuhettiin oppalaččat čoakkáldahkii, ii duššefal dan oassái, de álggahuvvo gáldomearkkastat</p>
<p>duoji namain.</p>
<p xml:lang="smn"><em type="italic">Joik/Yoik</em>. 1969. Doaimm. Matts Arnberg – Israel Ruong – Håkan Unsgaard. </p>
<p xml:lang="nob">Stockholm: Sveriges Radios förlag.</p>
<p>Čálus áigečállagis: merkejuvvojit maiddái áigečállaga jahkegeardi ja nummir, lohppii</p>
<p>siidonummirat.</p>
<p>Fredriksen, Lill Tove 2011: Mánáid- ja nuoraidgirjjiid árvvoštallan.– <em type="italic">Sámis. </em></p>
<p><em type="italic">Sámi Čálakultuvrralaš áigečála</em> 10. 20–23.  </p>
<p>Čálus beaive- dahje vahkkobláđis: galgá namuhit aviissa almmustuvvanbeaivvi. Teakstačujuhusas geavahuvvo du</p>
<p>beaivemearri – eai siidonummirat, omd. (Johnskareng 2006.)</p>
<p>Johnskareng, Ámmun 2006: Surgadis fáttát ilbmet iešalddis diktačállis. – Min Áigi 15.3.2006.</p>
<p>Seamma čálli publikašuvnnat ordnejuvvojit almmuhanortnegii boarrásepmosis varrasepmosii. Juos leat seamma jagi almmustuvvan, de publikašuvnnat ordnejuvvojit bajilčállagiid mielde alfabehtalaččat ja gáldui merkejuvvo ortnegii čujuheaddji bustávva (Ruong 1989a, Ruong</p>
<p>1989b).</p>
<p xml:lang="swe">Ruong, Israel 1969a: Att minnas, känna och jojka. – <em type="italic">Joik/Yoik</em>. Doaimm. Matts Arnberg – Israel Ruong – Håkan Unsgaard. Stockholm: Sveriges Radios förlag. 3–41. </p>
<p type="listitem" xml:lang="smj">–––––– 1969b: Karin Stenberg död. – <em type="italic">Samefolket</em> 4–5. 73–74. </p>
<p>Jos dahkki geavaha pseudonyma dahje dáiddárnama, berrešii dan čoavdit ja dalle dat merkejuvvo suollemasnama maŋŋái roahkkeruođuide (mat leat dákkárat: []).</p>
<p>Mihkkal, Marastat [Holmberg, Veikko] 1991: Siidavuomi golli. Guovdageaidnu: DAT.</p>
<p>Roahkkeruođut geavahuvvojit dalle go diehtu mii muđui lea čielggas, ii gávdno eksplisihtalaččat gáldus. Omd. go siiddus ii leat siidonummir: [161]–171, dahje go almmuhanbáiki ii čuoččo gáldus: [Guovdageaidnu]: Sámi Instituhtta.4.7.1.2 Ovdamearkkat deaddilkeahtes girjjálašvuođa merkemis</p>
<p>Deaddilkeahtes (almmutkeahtes) giehtačállosiin merkejuvvo jahki, goas dat leat buvttaduvvon. Juos jahki ii leat dihtosis, merkejuvvo s.a. (sine anno) dahje n.d. (no date).</p>
<p xml:lang="eng">Rydving, Håkan 1996: <em type="italic">The missionary accounts from the 17th and 18th </em></p>
<p xml:lang="eng"><em type="italic">centuries: source value and interpretation</em>. Almmutkeahtes giehtačálus. </p>
<p>Váldofága- ja lisensiáhtaoahppočájánasaid gáldodieđuide lasihuvvo diehtu, man universitehtas dahje instituhtas oahppočájánas lea dahkkon.</p>
<p>Utsi, Mai Britt 1999: <em type="italic">Sámi muitalanárbevierru ja mo luohti luovvana </em></p>
<p><em type="italic">muitalusas. Sámi girjjálašvuođadiehtaga váldofágadutkkus</em>. Tromssa </p>
<p>universitehta. Humanisttalaš fakultehta. Sámi ossodat.</p>
<p>Jearahallamiin máinnašuvvo jearahallon olmmoš, su árvu dahje ámmát, jearahallanáigi ja -</p>
<p>báiki, jearahalli namma, máinnašupmi das, leago jearahallan littererejuvvon, čoakkáldat, gos jearahallanbáddi seailluhuvvo dahje priváhta olmmoš, gean hálddus materiála lea.</p>
<p xml:lang="smn">Aikio, Inger-Mari 1996: <em type="italic">Ima diktamáilbmi</em>. Rádiojearahallan 24.9.1996. Doaimmaheaddjin Ritva Torikka. Anár: YLE = Yleisradio, Suoma Sámerádio.  </p>
<p>Jernsletten, Nils 1996: Telefonságastallan 7.2.1996. Jearahallin Vuokko Hirvonen.</p>
<p>Juos gáldu lea logaldallan, čoahkkin-, konferánsa- dahje seminárasáhka, de dalle almmuhuvvojit čuovvovaš dieđut: ságadoalli namma, jahki, sáhkavuoru namma, dilálašvuođa</p>
<p>ordnejeaddji ja báiki, dárkilis áigi.</p>
<p>Magga, Ole Henrik 2009: <em type="italic">Dieđalaš bargguid čállin</em>. – Logaldallan Sámi </p>
<p>allaskuvlla masteroahpus Guovdageainnus 9.10.2009.</p>
<p><em type="bold">4.7.1.3 Interneahttagálduid merken gáldologahallamii </em></p>
<p>Elektrovnnalaš dokumeanttaid čujuheamis leat máŋggalágan rávvagat eaige dat leat albma láhkai vel sajáiduvvan. Leat dattetge sohppon muhtun riikkaidgaskasaš standárddat, ISO 690</p>
<p xml:lang="eng">2 (<em type="italic">Information and documentation. Bibliographic references. Part 2: Electronic documents or </em></p>
<p><em type="italic">parts thereoff</em>). Interneahttadokumeantta masa čujuhat, gánniha čálihit bábirhápmái dahje </p>
<p>vurket alccesis, dasgo dokumeanta sáhttá jávkat interneahtas, itge dasto sáhte dárkkistit dahje</p>
<p>duođaštit earáide dan sisdoalu.</p>
<p>Elektrovnnalaš gálduide gusket seamma vuođđoprinsihpat go deaddiluvvon gálduidege. Daid ulbmilin lea veahkehit lohkki gávdnat álgoálgosaš gáldu ja addit das g</p>
<p>Dokumeantta dahkki dahje siiddu buvttadeaddji dahje doalli (omd. institušuvdna, searvi dahje</p>
<p>priváhta olmmoš, guhte doallá neahttasiiddu).</p>
<p>Dokumeantta bajilčála. Čujuhanbeaivemearri (omd. [Čujuhuvvon 5.4.2009].)</p>
<p>Dokumeantta almmustahttinjahki dahje www-siiddu maŋimuš beaivádanáigi.  www-čujuhus (omd. &lt;http://www.samiskhs.no/&gt;   ). Dokumentii guoskevaš fuomášuhttimat (omd. <span type="quote">”Eaktuda geavaheaddjidovddaldaga”</span>).</p>
<p>Ovdamearka mas lea oidnosis čálli, vuođđalohku ja gáldu bajilčála:</p>
<p xml:lang="swe">Lundmark, Lennart 2002: Vetenskap i rasismen tjänst. Så fick skallmätning av samer vetenskaplig legimitet. [Čujuhuvvon 5.4.2009]. <em type="italic">&lt;http://vr.se/huvudmeny/arkiv/2002/tvarsnittnr22002/vetenskapirasismenstjanst.4.67</em> <em type="italic">03f9bd10e07db4ff18000132.html&gt;.  </em></p>
<p>Juos dokumeantta dahkki ii leat dihtosis, de almmuhuvvo siidduid doalli namma.</p>
<p><em type="italic">SFS - Sámi fágagirjjálaš čálliid- ja jorgaleaddjiidsearvi. </em> </p>
<p xml:lang="smj"><em type="italic">&lt;http://samifaga.org/web/index.php?odas=95&amp;giella1=sam&gt;</em>. </p>
<p>Dábálaččat interneahttasiidduide eai leat biddjon siidonummirat ja dalle gártá čujuhit olles</p>
<p>dokumentii (omd. Lundmark 2002.). Juos interneahttagáldut leat dutkamuša guovddáš</p>
<p>materiálan, de daid gánniha merket sierra joavkun gáldologahallamii.</p>
<p><em type="italic">4.8 Mildosat </em></p>
<p>Mielddusin biddjo materiála, mii ii dárbbaš leat ášši áddema geažil teavsttas, muhto masa</p>
<p>teavsttas čujuhuvvo. Dákkár lea ovdamearkan dutkanmateriála háhkamii guoski materiála</p>
<p>nugo diehtoháhkanskovit ja -reivvet.</p>
<p>Juohke mielddusoassi merkejuvvo nummiriin ja bajilčállagiin. Ovdamearkan Mielddus 1, Mielddus 2. Juos mielddus lea máŋggasiidosaš, de merkejuvvo joatkkasiiddu olgeš ravdii:</p>
<p>joatkašuvvá.</p>
<p><em type="bold"> Čujuhangeavadat </em></p>
<p>Teakstačujuhus láide lohkki čállosa loahpa gáldologahallamii (gč. ovdamearkka <span type="quote">“Gáldut”</span>), mas gávdnojit dárkilut bibliográfalaš dieđut. Teavsttas ferte sáhttit earuhit, mii lea čálli iežas buvtta ja mii fas eará sajiin čohkkejuvvon diehtu.Dán láhkai addojuvvo seammás gudni earáid</p>
<p>jurdagiidda ja dutkanbohtosiidda. Maiddái lohkkái galgá láhčit dili, vai sáhttá dárkkistit ahte čálli lea geavahan gálduid riekta. Dasa lassin ahte čujuheapmi guoská dieđalaš</p>
<p>konvenšuvnnaide, de bealistis maiddái dahkkivuoigatvuohtalágat eaktudit gálduide</p>
<p>čujuheami.</p>
<p>Sámi allaskuvlla girjjálašvuođa oahppočájánasain ávžžuhuvvo geavahit ruođuid teakstačujuhusain (omd. Pollan 1993: 150). Eará geavadat leat nummirčujuhusat, maidda čatnasa oahppočájánasa lohppii dahje juohke siiddu vuolleravdii láhččon čujuhusoassi (gč.</p>
<p>ovdamearkka s. 9.).</p>
<p>Go čáppagirjjálaš dujiid referere iežas sániiguin, de dalle ii dárbbaš lasihit čujuhusa. Muhto dalle go lea sáhka čáppagirjjálaš duoji njuolggoloanas, de dalle galgá álo leat mielde čujuhus. Maiddái buot siteremiin ja refereremiin, mat gusket teoriija- ja dutkangirjjálašvuhtii, galgá</p>
<p>leat mielde teakstačujuhus.</p>
<p>Lea dehálaš oahpahallat systemáhtalaš bargovugiid: Álo go leat čállimin dutkamuša, de čále seammás čujuhusa, go leat siteren dahje refereren gáldoteavstta. Maŋŋá lea váttis ja áddjái gávdnat gáldoteavstta ja dat sáhttá maiddái vajálduvvat. Go teaksta lea gárvvis, lea dehálaš</p>
<p>dárkkistit, ahte teakstačujuhusat leat riekta merkejuvvon ja čujuhit rivttes gáldosiidduide.</p>
<p><em type="italic">5.1 Ruohto- ja nummirčujuhusaid ovttasspeallu  </em></p>
<p>Ruohto- ja nummirčujuhusaid sáhttá ja lea maiddái anolaš atnit ovttas. Dat máksá, ahte ieš láibetekstii (váldotekstii) čujuhuvvo ruohtočujuhusaiguin, go fas nummáraston vuolle- dahje loahppačujuhusaide, ng. notáhtaoassái, biddjojuvvojit kommenterejead</p>
<p>suokkardeamit, meroštallamat, jorgalusat, dievasmahttimat jna. Dát kommenterejeaddji</p>
<p>čujuhusat addet lassedieđuid, čiekŋudahttet dahje maiddái gilvet eahpádusa das, mii lea</p>
<p>daddjon. Go láibeteaksta ja notáhtaoassi doibmet bures, de dalle dat ságastallet gaskaneaset.</p>
<p>Vuolle- dahje loahppačujuhusaide gánniha čáledettiin sirdit dieđuid, mat botkejit teavstta logihkalaš jođu, muhto mat dattetge orrot leamen dárbbašlaččat. Ja juos maŋŋá fuobmá, ahte</p>
<p>notáhtadieđut eai leat dattetge dárbbašlaččat, de daid lea álki sihkastit eret.</p>
<p><em type="bold">5.1.2 Čujuhanteknihkka </em></p>
<p>Ruohtočujuhussii merkejuvvo dahkki goargu dahje juos leat máŋga dahkki, de dahkkiid</p>
<p>goarggut, almmustuvvanjahki ja čujuhuvvon teakstasaji siidonummir(at): (Einejord 1975: 21– 24). Seamma gáldu sierra siidonummirat sirrejuvvojit rihkuin. Juos čujuhus doallá sisttis máŋga gáldu, de dat sirrejuvvojit beallečuoggáin: (Einejord 1975: 21, 24; Ruong 1969b: 3).</p>
<p>Aitosaš čáppagirjjálašvuhtii mii lea dutkančuozáhahkan, čujuhuvvo bustávvaoanádusain. Kirste Paltto románii <em type="italic">Guhtoset dearvan min bohccot </em>čujuhuvvo ovdamearkan oanádusain (GDMB 9), dasgo lea álkit geavahit dan go guhkit čujuhusa (Paltto 1987: 9). Duodječujuhusa geavahettiin sáhttá maiddá guođđit eret almmustuvvanjagi ja duppalčuoggá. Oanádusat čilgejuvvojit gáldologahallamis, go čilgejuvvojit duoji dieđut, ovdamearkan: Valkeapää, Nils</p>
<p>Aslak 1985: <em type="italic">Ruoktu váimmus</em> = RV. Guovdageaidnu: DAT. Juos oahppočájánasas bohtet ovdan máŋgga duoji oanádusat, de lea buorre čohkket oanádusaid sierra logahallamin ovdal </p>
<p>gálduid (gč. ovdamearkka gálduin).</p>
<p>Sáhttá maiddái geavahit dutkanduojis oaniduvvon, álkiduvvon hámi. Dás ferte máinnašit juo</p>
<p>teavsttas ruođuid siste dahje vuolle- dahje loahppačujuhusas, go duoji namma boahtá ovdan</p>
<p>vuosttas háve dutkanteavsttas.</p>
<p>Kirste Paltto <em type="italic">Guhtoset dearvan min bohccot </em>(1987, </p>
<p>maŋŋelabbos <em type="italic">Guhtoset</em>) lea románatrilogiija vuosttas oassi.  </p>
<p>Juos čujuhus guoská dušše ovtta cealkagii, de čujuhus merkejuvvo seamma cealkaga sisa ovdal loahppačuoggá iige ruođuid sisa boađe čuokkis. Juos čálli lea namuhuvvon teavsttas, de</p>
<p>dalle sáhttá guođđit čálli nama eret čujuhusas, nugo čuovvovaš ovdamearkkain:</p>
<p>Rosi Braidotti mielde identitehta lea vuosttažettiin čatnagasas mielavuložii, go fas politihkalaš subjeaktavuohta lea diđolaš ja</p>
<p>dáhtuvuollásaš dilli (1994: 167).</p>
<p>Dán njuolggadusas leat dattetge čuovvovaš spiehkastat: go ovdal ruohtočujuhusa lea duppalčuoggáin sirrejuvvon njuolggo sitáhtta, de ruohtočujuhus merkejuvvo easka siterejuvvon cealkaga loahpaheaddji čuoggá maŋŋá ja čujuhusa ruođuid sisa boahtá čuokkis.</p>
<p>Rauni Magga Lukkari čálii juoigama birra: ”Sii juige, sii geat máhtte.” (1967: 99. Čálli heivehan dálá čállinvuohkái.)</p>
<p>Juos čujuhus guoská eanet cealkagiidda dan ovddabealde, de dat merkejuvvo maŋimužžan čujuhuvvon cealkaga loahppačuoggá maŋŋá, ja ruođuid sisa boahtá čuokkis.</p>
<p>Muhtun seamma jahkečuođi romatihkkarat beanta</p>
<p>vuosttaldedje álbmoga čuvgema, dasgo sin mielas coages čuvgehus bilidivččii dábálaš álbmoga lunddolaš buorrevuođa.</p>
<p>Dan dihtii álbmot ii dárbbašan oahpahusa, ja dan galggai diktit</p>
<p>eallit iežas diliin lihkolažžan ja duđavažžan. (Kaivola 1988: 27.) Go čujuhuvvo dušše ovtta cealkagii dahje ovdanbuktimii, de čujuhus merkejuvvo dađistaga sáni maŋŋái.</p>
<p>Ođđa šaldi huksen einnosta Máreha boahtteáiggi: dat govvida su ođđalágan dili ja dan, ahte su áidna buorre vejolašvuohta lea</p>
<p>leat gierdevaš ja huksegoahtit šaldi alccesis – nana šaldi, man</p>
<p><span type="quote">“julggiid leat leiken betoŋggas”</span> (ČČ 22) ja man mielde son beassá joatkit iežas eallima, soardimis ja vealaheames</p>
<p>fuolakeahttá.  </p>
<p>Vuosttažettiin galggašii čujuhit álo álgoálgosaš tekstii. Juos dattetge čujuha nuppi gáldu</p>
<p>bokte, de dat galgá boahtit oidnosii teavsttas.</p>
<p>Duojistis <em type="italic">Boaris dego eana </em>(2009) Rauna Kuokkanen čujuha tlingit vuorrasa Austin Hammonda sániide Dauenhauer ja </p>
<p>Dauenhauer mielde (1994): ”Daidda geat bohtet jearrat 'gos lea</p>
<p>din historjá?' mun láven vástidit: 'Mii gárvodit iežamet</p>
<p xml:lang="fin">historjái'”. (Kuokkanen 2009: 63.)</p>
<p>Go seamma oahppočájánasas čujuhuvvo almmustahttimiidda, geaid čálliin lea seamma goargu, de dalle lea buorre merket čujuhusaide maiddái ovdanama amas sehkket čálliid:</p>
<p xml:lang="smn">(Aikio, Marjut 1987: 17; Aikio, Samuli 1992: 123–127).</p>
<p>Juos čujuhuvvo ovtta čálli seamma jagi almmustuvvan teavsttaide, dat earuhuvvojit nuppiineaset unna bustávaiguin bajilčállagiid alfabehtalaš ortnegis ja dalle dat ordnejuvvojit seamma prinsihpa mielde maiddái gáldologahallamis (Ruong 1969a) ja (Ruong 1969b).</p>
<p>Juos čálli dahje diehtogáldu namma máinnašuvvo teavsttas, dalle sáhttá čujuhusa merket</p>
<p>dalánaga nama maŋŋái iige čálli namma šat geardduhuvvo časkkástaga siste. Dákkár čujuhanvugiin háliidat erenoamážit deattuhit čálli jurdagiid:</p>
<p>Rosi Braidotti (1994: 167) mielas identitehta lea</p>
<p xml:lang="fin">Kuokkanen 1997: 53.</p>
<p>vuosttažettiin čatnagasas mielavuložii, go fas politihkalaš subjeaktavuohta lea diđolaš ja dáhtuvuollásaš dilli.</p>
<p>Juos duojis leat eambbo go guokte dahkki, sin buohkaid namat merkejuvvojit čujuhussii beare vuosttas geardde máinnašettiin. Maŋŋá čállo beare vuosttas čálli ja oanádus je. ovdamearkan:</p>
<p>Vuosttas háve: (Hirsijärvi–Remes–Sajavaara 1997: 24–26.) ja nuppádassii: (Hirsijärvi je.</p>
<p xml:lang="vep">1997: 24–26.)</p>
<p>Čujuhettiin oppalaččat almmá siidonummiriid haga olles doaimmahuvvon duodjái</p>
<p>almmuhuvvo dan namma kursiivan ja dasa lassin almmustuvvanjahki: (<em type="italic">Girjin. Oaidninvuogit </em></p>
<p><em type="italic">sámi girjjálašvuhtii 2000</em>). Dat mearkkaša, ahte dalle ii čujuhuvvo duoji ovttaskas </p>
<p>artihkkaliidda, muhto baicce ságastallamiidda dan fáttá birra, maid perspektiivvaid iešguđege čálli artihkkalat dávistit.</p>
<p>Interneahtas váldon dieđuin čujuhuvvo álo vuosttažettiin dahkkái dahje teavstta nammii. Easka dalle juos eai gávdno eará dieđut, čujuhuvvo dárkilis čujuhussii.</p>
<p>Sátnegirjjiide čujuheapmi ii leat dábálaš, muhto muhtumin náge sáhttá dahkat, juos lea ovdamearkka dihte guorahallamin kritihkalaččat muhtun tearpma meroštallama. Dalle vuolggasadjin sáhttá leat dábálaš sátnegirjemeroštallan, maid de dievasmahttá. Juos</p>
<p>guorahallat ovdamearkan sátnegirječujuhusa, de dat sáhtášii leat hámis (<em type="italic">Girjjálašvuođa </em></p>
<p><em type="italic">tearpmat</em>, s.v. romána). Ovdamearkka bustávvaoanádus "s.v." (láhteng. <em type="italic">sub voice</em>) mearkkaša </p>
<p>'vuolde ohcansáni'.</p>
<p><em type="italic">5.2 Mo luoikkahuvvo? </em></p>
<p>Oahppočájánasa dárkkisteaddjit ja eará lohkkit galget bastit earuhit, mii teavsttas lea čálli</p>
<p>iežas oassi ja maid son lea ožžon earáin. Ovddit dutkandieđu ja eará girjjálašvuođa sáhttá buktit tekstii juogo eahpenjulges dahje njulges luoikkahemiiguin. Dábáleamos</p>
<p>luoikkahanvuohki lea teavstta refereren: čálli deahtista gáldu váimmusoasi iežas sániiguin.</p>
<p>Njuolggositáhtaid galgá geavahit seastevaččat ja dat galget leat nu oanehaččat go vejolaš. Juos</p>
<p>lea olu siteren, de šaddá dovdu, ahte čálli lea beare čuohppan ja liibmen, iige buvtte ovdan iežas fuomášumiid.</p>
<p>Njuolggoloatna lea dohkálaš dalle, juos</p>
<p>1) álgoálgosaš teavsttas ášši lea čilgejuvvon nu bures, ahte nuppe láhkai muitalettiin massá dárkilvuođa</p>
<p>Sámegillii čáledettiin sitáhtat leat problemáhtalaččat erenoamážit dalle, go gártá siteret eará gielaide čállon teavsttaid. Dalle ferte smiehttat, jorgalago sitáhta. Juos jorgala, de dan sáhttá</p>
<p>bidjat dalánaga álgoálgosaš teavstta maŋŋái roahkkeruođuide ja lohppii boahtá vel lasáhussan omd. Jorgalus čálli. Girjjálašvuođa oahppočájánasain buorrin rávan lea geavahit čáppagirjjálaš njuolggoloanaid ja dutkangirjjálašvuođas eahpenjuolggoloanaid.</p>
<p><em type="bold">Oanehis njuolggoloatna, </em>eanemustá golbma linnjá guhku, merkejuvvo álo </p>
<p>aisttonmearkkaiguin. Juos aisttonmearkkaid siste dárbbašuvvojit lasseaisttonmearkkat, de</p>
<p>dalle geavahuvvojit bealleaisttonmearkkat. Go leat siteremin divtta teavstta siste, de muitte</p>
<p>merket garggaid rájá. ”ale hála ráhkesvuođas/ ovtta ija maŋŋá./ munge orun jaska./ hálan easkka go leat mannan.” (GAD 14.)</p>
<p>Guhkes njuolggoloatna (maiddái divttat), badjel njeallje gurgadasa, <em type="bold">siskkiduvvo gurot </em></p>
<p><em type="bold">ravddas</em> (omd. 5 časkkástaga) ja das sáhttá maiddái atnit sajiseastinsivaid dihte dávgasut </p>
<p>gurgadasgaskka. Siskkiduvvon loatna ii merkejuvvo aisttonmearkkaiguin, dasgo siskkideapmi</p>
<p>juo čájeha dan, nugo čuovvovaš ovdamearkkas:</p>
<p>Muhtun dutkansurggiide leat juo oalleláhkai stáđásmuvvan ođđa tearpmat, dego omd. giela ja girjjálašvuođa dutkamii, muhto ain leat eatnat dutkansuorggit ja -fáttát, maidda čállit gártet ieža ohcat, geahččaladdat ja ráhkadaddat vuogas ja deaivilis tearpmaid. Dát mearkkaša, ahte dutki guhte čállá sámegillii, gártá rahčat dábálaččat stuorát čuolmmaiguin go váldogillii čállit - dasa lassin, ahte juohke dutki gártá heaibut maid dutkanproblematihkain ja čállinprosessii gullevaš čuolmmaiguin. Sámegillii čállis</p>
<p>gáibiduvvo erenoamáš buorre gielladáidu, sámegiela giellaoahpa ja</p>
<p>sátneráhkadanvugiid dovdamuš. (Vuolab-Lohi 2009.)</p>
<p>Juos fas siskkiduvvon loana siste lea loatna, dat merkejuvvo dábálaš aisttonmearkkaiguin.</p>
<p>Juos guođđá juoidá eret sitáhtas, dat merkejuvvo guvttiin boatkasázuin.</p>
<p>Mai Britt Utsi (1999: 2) oaivvilda, "- - muitalusat eai šat</p>
<p>muitaluvvo njuolga seamma olu go ovdal muhto ihtet eará</p>
<p>gaskaomiin nugo girjjálašvuođas, filmmain,</p>
<p>dihtorvuorkkáin, teáhteris ja medias”.</p>
<p>Čálli iežas kommeanttat siterejuvvon tekstii, ovdamearkka dihte áddema veahkkin lasihuvvon</p>
<p>pronomeniid čujuhangaskavuođaid lasáhusat, sirrejuvvojit roahkkeruođuiguin.</p>
<p><em type="bold"> Oahppočájánasa giella ja dieđalaš teavstta iešvuođat </em></p>
<p>Bures čállon teavstta lea álki ja geahpas lohkat, dasgo dat lea čielggas, systemáhtalaš ja</p>
<p>ordnejuvvon ollisvuohta almmá giellameattáhusaid haga. Dieđalaš teavsttas galgá bissut áššis ja dieđalaš dárkilvuođas, ng. konvenšuvnnain, iige teavstta stiila galgga láidet eret ieš áššis. Dasa lassin dieđalaš teavstta mihtilmasvuohtan lea, ahte čálli vuođuštallá navdosiid, čujuha</p>
<p>gálduide ja váldá vuhtii jurddašuvvon lohkkiid. Dieđalaš teavsttas leat dasto intertekstuála sárgosat mii máksá dan, ahte teavsttat ságastallet gaskaneaset. Dat dialoga sáhttá albmanit</p>
<p>ovdamearkka dihte čilgemiiguin, áddestallamiiguin, vuostálastimiiguin, luoikkahemiiguin dahje parodiseremiiguin.</p>
<p>Oahppočájánasa luohtehahttivuohta ii huksejuvvo duogáža refereremiin, muhto baicce</p>
<p>áššedovdi ja rehálaš analysain, bohtosiid dulkomiiguin ja argumenteremiiguin.</p>
<p>Oahppočájánasain gánniha bissut normatiivvalaš giellageavaheamis, figgat</p>
<p>objektiivvalašvuhtii. Dalle jurddašuvvo, ahte dutkangillii sáhttit ásahit norpmaid ja dan</p>
<p>vuođul sáhttit dadjat juoidá ihtagis maid dutkat. Leage dehálaš, ahte oahppočájánasa čálli oahpásmuvvá iežas dieđasuorggi gillii ja hállanvugiide. Dát ollašuvvá buoremusat, go searvá dieđalaš oktasašgotti doa</p>
<p>Normatiiva ja objektiiva dutkangiela ideála eaktuda earet eará:</p>
<p><em type="bold">Objektii heivvolašvuođa</em>, ja dalle navdojuvvo ahte dutkanihtaga sáhttá govvidit doarvái </p>
<p>dárkilit. Dasa dárbbašuvvojit teoriijas váldojuvvon doahpagat, maid mearkkašupmi lea</p>
<p>meroštallon áddehahtti láhkai.</p>
<p><em type="bold">Systemáhtalašvuođa</em> dahjege tearpmaid jeavddalaš geavaheami miehtá barggu ja ahte </p>
<p>čuoččuhusat eai riidal gaskaneaset.</p>
<p><em type="bold">Ovttačilggolašvuođa</em> ulbmilin lea  garvit ovdanbuktimiid maid sáhttá áddet máŋgga </p>
<p>láhkai.</p>
<p><em type="bold">Objektiivvalašvuođa</em> nu, ahte ii muitaluvvo čálli iežas dovdamušaid birra, muhto baicce  </p>
<p>makkárat ihtagat orrot leamen, go daid guorahallá diehtoháhkanvugiiguin, namalassii</p>
<p>dulkonteoriijaiguin, dutkanmetodaiguin ja doahpagiiguin.</p>
<p>Diehtaga giella ii govve áššiid dušše objektiivvalaččat, muhto dat seammás hukse min áddejumi diehtagis, duohtavuođas ja diehtaga dahkkiin. Deháleamos diehtaga giela iešvuođain lea, ahte dat raportere dieđalaš metoda vuođul háhkkojuvvon dieđu; čilge</p>
<p>áššiid doahpagiiguin ja abstrahere.</p>
<p>Dieđalaš tekstii lea mihtilmas buorre argumeantašuvdna, ákkastallan, dasgo teavsttas ovdanbukton čuoččuhusaid galgá čilget čielgasit, muhto seammás vuođustallat ja dainna</p>
<p>lágiin oažžut lohkki jáhkkit dieđuide. Ákkastallama vuođđun leat nappo relevánsa ja doallevašvuohta. Argumenteremii guoská kritihkalašvuohta ja maiddái čuoččuhusaid jáhkehahtti duođašteapmi ovdamearkka dihtii nu, ahte geavaha eará gálduid ja dutkanbohtosiid. Kritihkka galgá vuosttažettiin čuohcit áššiide, metodaide ja teoriijaide, ii olbmuide. Čálli ferte čájehit lohkkái, ahte son dovdá áššis ja su sátnái sáhttá luohttit. Son galgá čájehit, ahte čállinbarggu vuođđun leat dutkamuš. Dainna lágiin čálli galgá fidnet lohkki jáhkkit, ahte dát dutkan lea duođaid dahkkon ja dutkanbohtosat leat gávnnahuvvon dieđalaččat dohkkehuvvon metodaid vuođul. Luohtehahttivuhtii guoská maiddái dat, ahte čálli jáhkká iežas dutkamii, ii čiegat, bonja iige doalvvo endorii lohkki, go čállá ja raportere</p>
<p>dutkanbohtosiid birra.</p>
<p>Čálli sáhttá gielalaš válljemiiguin, ovdamearkan geavahettiin sierralágan refererenvearbbaid,</p>
<p>muitalit iežas doaladumiin, mat gusket luoikkahuvvon dahje refererejuvvon tekstii. Viehka</p>
<p>neutrála doaladumi dihtui čájeha ovdamearkan hápmi: <span type="quote">"X fuomášuhttá"</span> dahje <span type="quote" xml:lang="smj">"X:a mielas"</span>.</p>
<p>Gáldui váldojuvvo gaska juo láidehuscealkagiin <span type="quote">"X čuoččuha"</span>, <span type="quote">”X oaivvilda”</span> dahje <span type="quote">"X navdá"</span>. Čielga čanastumi gáldotekstii čájeha juo dadjan "X lea čájehan ". Čuovvovaš ovdamearkkas gáldoteavsttas ovdanbuktojuvvon čuoččuhusa vuostá muitala čálli čavga</p>
<p>kritihkka: <span type="quote">"Hetta dulko endorii go dulko, ahte X lea Y.” Čálli ferte ákkastallat, manne sus leat spiehkasteaddji oainnut dán čuoččuhusa hárrái. Dábálaččat kritihkka dattetge čiegaduvvo láivuduvvon hápmái. Ovdamearkan: "Z čuoččuha, ahte X lea Y, muhto nuppe dáfus sáhttit maiddái jurddašit, ahte X lea Z." Velge čábbáset livččii čuoččuhus, man čuovvu beare čujuhus vuostálas oidnui "X lea Z (gč. dattetge Hetta 1955: 15)"</span>. Go referere earáid čállin teavsttaid,</p>
<p>de ferte maiddái dárkilit smiehttat, makkár sátneválljemiiguin muitala teavstta birra. Lea</p>
<p>čielga erohus, juos čállá omd. <span type="quote">"X dadjá"</span>, <span type="quote">"X árvala"</span>, <span type="quote">"X eahpida"</span> dahje <span type="quote">"X biehttala"</span>.</p>
<p><em type="bold"> Čállosa olgguldas hápmi ja ráhkadus  </em></p>
<p><em type="bold">Bábirsturrodat </em>lea A4. Teaksta čállo beare báhpára nuppe beallai. Oahppočájánasa </p>
<p>foantasturrodat ja -tiipa galgá leat álkit lohkamis (12 čuoggá; čálatiippa omd. <em type="italic">Times New </em></p>
<p xml:lang="vep"><em type="italic">Roman</em>). </p>
<p><em type="bold">Deattuheapmái</em>, juos dasa lea oba dárbuge, lea dábálaččat doarvái geavahit kursiivva. Juos </p>
<p>čálli háliida deattuhit muhtun cealkaga oasi njuolggoloanas, de das galgá sierra namuhit ruohtočujuhusas: (Gaski 1987, kursiiva lea dahkki). Dujiid namat čállojuvvojit kursiivan</p>
<p>sihke teavsttas ja gáldologahallamis. Nuppe dáfus artihkkaliid, noveallaid ja divttaid namat</p>
<p>čállojuvvojit oahppočájánasa teavsttas aisttonmearkkaiguin (<span type="quote">"Sámi soga lávlla"</span>), muhto</p>
<p>gáldologahallamis ii leat dárbu geavahit aisttonmearkkaid.</p>
<p><em type="bold">Linnjágaska</em> lea 1,5. Siskkiduvvon sitáhtain, vuollečujuhusoasis ja gáldologahallamis sáhttá </p>
<p>geavahit maiddái linnjágaskan 1. Linnjá guhkkodahkan lea eanemustá 16,5 cm, ovtta siiddus</p>
<p>leat sullii 30 linnjá.</p>
<p><em type="bold">Kapihtaljuohku</em> čájehuvvo juogonu ahte siskkida kapihttaliid álggu dahje earuha kapihttaliid </p>
<p>guoros garggain. Juos geavahuvvo siskkideapmi, de dalle ii dattetge siskkiduvvo kapihtal mii</p>
<p>čuovvu bajilčállaga iige kapihtal mii čuovvu siskkiduvvon njuolggoloana, juos čálli</p>
<p>kommentere das ovddabeale sitáhta.</p>
<p><em type="bold">Marginálat </em>guđđojuvvojit siiddu badje- ja vuolleravdii sullii 2,5–3 cm, gurot ravdii 3–4,5 cm </p>
<p>ja olgeš ravdii sullii 2 cm.</p>
<p><em type="bold">Siidduid nummárastin</em>: siiddut nummárastovvojit arábalaš nummiriiguin nammasiiddu rájes </p>
<p>(siidu 1). Vuosttas siidonummir oidno easka nuppi rivttes teakstasiiddus ja dat čállojuvvo juogo guovdu badje- dahje vuolleravdii. Sisdoallosiidu ja láidehusa vuosttas siidu báhcet ná</p>
<p>almmá nummirmearkkastaga haga, muhto leat dattetge mielde nummárastimis.</p>
<p>Siidonummárastin joatkašuvvá miehtá barggu, ja gáldut ja mildosat gullet seamma</p>
<p xml:lang="smn">nummárastimii.</p>
<p><em type="bold">Barggu namma</em> čállo stuorrabustávaiguin, foantasturrodahkan 12 dahje 14, sullii 10 cm </p>
<p>báhpára badjeravddas ja dalle gurot marginála lea 3–4,5 cm nugo eará sajiinge teavsttas.</p>
<p>Gurot vuolleravdii merkejuvvo čálli olles namma (ovdanamma ja goargu). Juos čállit leat eambbosat, namat ásahuvvojit vuollálagaid alfabehtalaš ortnegii. Seamma dássái namain</p>
<p>čállojuvvo maid makkár barggus lea sáhka sihke goas ja gos bargu lea ovdanbuktojuvvon.</p>
<p>Juohke ášši boahtá sierra gurgadassii.</p>
<p><em type="bold">Váldobajilčállagat</em> čállojuvvojit stuorra bustávaiguin dahje stuorát foanttain (omd. 14) , </p>
<p>vuollebajilčállagat unnabustávaiguin. Bajilčállagiin geavahuvvojit dávjá buoiddes bustávat ja bajilčállaga ovddabealde hierárkkalaš nummárastin. Dálá standárdda mielde čuokkis ii merkejuvvo áidna iige maŋimuš nummira maŋŋái. Bajilčállagat álggahuvvojit gurot</p>
<p>marginála ravddas, teavsttas seamma sajis. Ovdal váldobajilčállaga, teavstta maŋŋá, guđđojuvvojit guokte guoros linnjá; seamma guoská vuollebajilčállagii. Váldobajilčállaga maŋŋá teaksta dahje vuollebajilčála sirrejuvvojit ovttain guoros gurgadasain dahjege linnjáin.</p>
<p>Sisdoallologahallama bajilčállagat álggahuvvojit gurot marginálas, vuolitdási bajilčállagat ovddit bajilčállaga álgobustáva dásis.</p>
<p><em type="bold">Gáldut </em></p>
<p xml:lang="smj"><em type="bold">Oanádusat </em></p>
<p>ČČ<em type="italic">= Čeppari čáráhus.</em> </p>
<p>GAD = <em type="italic">Gollebiekkat almmi dievva.</em>  </p>
<p>GDMB<em type="italic">=Guhtoset dearvan min bohccot. </em></p>
<p xml:lang="isl">KR = <em type="italic">Kapteainna ruvsu.</em> </p>
<p>RV = <em type="italic">Ruoktu Váimmus</em>. </p>
<p><em type="bold">Dutkanmateriála </em></p>
<p>Aikio, Inger-Mari 1991: <em type="italic">Gollebiekkat almmi dievva </em>= GAD. Guovdageaidnu: DAT. </p>
<p>Mihkkal, Marastat [Holmberg, Veikko] 1991: <em type="italic">Siidavuomi golli</em>. Guovdageaidnu: DAT.Paltto, </p>
<p>Kirsti 1987: <em type="italic">Guhtoset dearvan min bohccot</em> = GDMB. Guovdageaidnu: DAT. </p>
<p type="listitem">–––––1989: <em type="italic">Guovtteoaivvat nisu = GN</em>. Ohcejohka: Gielas. </p>
<p>Vest, Jovnna-Ánde: <em type="italic">Kapteainna ruvsu </em>= KR. Kárášjohka: Davvi Girji. </p>
<p>Valkeapää, Nils-Aslak 1986: <em type="italic">Ruoktu Váimmus = </em>RV<em type="italic">. </em>Guovdageaidnu: DAT.<em type="bold"> </em></p>
<p>Vuolab, Kerttu 1994: <em type="italic">Čeppari čáráhus </em>= ČČ. Kárášjohka: Davvi Girji.  </p>
<p><em type="bold">Deaddiluvvon girjjálašvuohta </em></p>
<p xml:lang="fin">Aikio, Marjut 1989: <em type="italic">Saamelaiset kielenvaihdon kierteessä. Kielisosiologinen tutkimusviiden </em></p>
<p xml:lang="fin"><em type="italic">saamelaiskylän kielenvaihdosta 1910–1980</em>. SKST 479. Helsinki: Suomalaisen </p>
<p xml:lang="fin">Kirjallisuuden Seura.</p>
<p>Aikio, Samuli 1992: <em type="italic">Olbmot ovdal min. Sámiid historjá 1700-logu rádjái</em>. Ohcejohka: </p>
<p xml:lang="smn">Girjegiisá OY.</p>
<p xml:lang="eng">Braidotti, Rosi 1994: <em type="italic">Nomadic Subjects. Embodiment and Sexual Difference in Contemporary </em></p>
<p xml:lang="nob"><em type="italic">Feminist Theory</em>. New York: Columbia University Press. </p>
<p xml:lang="eng">Dauenhauer, Richard – Dauenhauer, Nora Marks 1994: <em type="italic">Haa Kusteeyi/Our Culture: Tlingit </em></p>
<p xml:lang="nob"><em type="italic">Life Stories</em>. Seattle&amp;Juneau: University of Washington Press &amp; Sealaska Heritage </p>
<p xml:lang="eng">Foundation.</p>
<p xml:lang="nob">Eco, Umberto 1977 (2002):<em type="italic"> Kunsten å skrive en akademisk oppgave, Hovedoppgave og </em></p>
<p xml:lang="nno"><em type="italic">masteroppgave</em>. (Come si fa una tesi di laurea). 2. deattus. Jorg. Kjartan Husbyn </p>
<p xml:lang="nno">Aarsand. Oslo: Idem.</p>
<p>Fredriksen, Lill Tove 2011: Mánáid- ja nuoraidgirjjiid árvvoštallan. – <em type="italic">Sámis. Sámi </em></p>
<p><em type="italic">Čálakultuvrralaš áigečála</em> 10. 20–23.  </p>
<p xml:lang="eng">Gaski, Harald 2000: The Secretative Text. Yoik Lyrics as Literature and Tradition. – <em type="italic">Sámi </em></p>
<p><em type="italic">Folkloristics</em>. Doaimm. Juha Pentikäinen – Harald Gaski – Vuokko Hirvonen – Jelena </p>
<p xml:lang="eng">Sergejeva – Krister Stoor. Nordic Network of Folklore. Publications 6. Turku. 191–214.</p>
<p xml:lang="fin">Hirsijärvi, Sirkka – Remes, Pirkko – Sajavaara, Paula 1997: <em type="italic">Tutki ja kirjoita</em>. Helsinki: </p>
<p xml:lang="fin">Kirjayhtymä. 1.<em type="italic">–</em>2. deattus.  </p>
<p xml:lang="fin">Hivand, Maarit 2000: <span type="quote">“20 jagi leat vássán”</span>: – <em type="italic">Girjin. Näkökulmia saamelaiskirjallisuuteen. </em></p>
<p><em type="italic">Oaidninvuogit sámi girjjálašvuhtii. Aspekter till samiska litteratur</em>. Doaimm. Irene </p>
<p xml:lang="smn">Piippola. [Rovaniemi]: Lapin maakuntakirjasto, [Inari]: Kustannus-Puntsi. 6–11.</p>
<p>Hirvonen, Vuokko 1999: <em type="italic">Sámeeatnama jienat. Sápmelaš nissona bálggis girječállin</em>. Guovdageaidnu: DAT. </p>
<p>Johnskareng, Ámmun 2006: Surgadis fáttát ilbmet iešalddis diktačállis. – <em type="italic">Min Áigi</em>. </p>
<p xml:lang="vep">15.3.2006.</p>
<p xml:lang="fin">Kaivola, Terttu 1988: <em type="italic">Messukirjasta meteli. Suomalaisen kirjan viisi vuosisataa</em>. Helsinki: </p>
<p xml:lang="fin">Suomalaisen Kirjallisuuden Seura.</p>
<p>Kuokkanen, Rauna 2009: <em type="italic">Boaris dego eana. Eamiálbmogiid diehtu, filosofiijat ja dutkan</em>. </p>
<p>Sámi academica 1/2009. Kárášjohka: ČálliidLágádus. Lukkari, Rauni Magga 1967: Gå rákkisvuođas juoigasta. – <em type="italic">Samefolket</em> 5. 99–100. </p>
<p xml:lang="nob">Pollan, Brita 1993: <em type="italic">Samiske sjamaner. Religion og helbredelse</em>. Oslo: Gyldendal Norsk Forlag </p>
<p xml:lang="nob">AS.</p>
<p>Rasmus, Minna 2008: <em type="italic">Bággu vuolgit, bággu birget. Sámemánáid ceavzinstrategiijat Suoma </em></p>
<p xml:lang="eng"><em type="italic">álbmotskuvlla ásodagain 1950</em>–<em type="italic">1960-logus. </em>Publications of the Giellagas Institute 10. </p>
<p xml:lang="kal">[Oulu].<em type="italic"> </em> </p>
<p xml:lang="swe">Ruong, Israel 1969 (1982): <em type="italic">Samerna i historien och nutiden</em>. 4. deattus. Stockholm: </p>
<p xml:lang="sma">BonnierFakta.</p>
<p type="listitem" xml:lang="swe">––––– 1969a: Att minnas, känna och jojka. – <em type="italic">Joik/Yoik</em>.. Matts Arnberg – Israel Ruong – </p>
<p xml:lang="nob">Håkan Unsgaard. Stockholm: Sveriges Radios förlag. 3–41.</p>
<p type="listitem" xml:lang="smj">––––– 1969b: Karin Stenberg död. – <em type="italic">Samefolket</em> 4–5. 73–74. </p>
<p>Sáme-ja álgoálbmotdutkama etihkka. 2008: <em type="italic">Sáme- ja álgoálbmotdutkama etihkka. Seminára </em></p>
<p xml:lang="eng"><em type="italic">raporta, Kárášjohka 23.–24.10.2006</em>. Ethics in Sámi and Indigenous Research. Report </p>
<p xml:lang="eng">from a seminar in Karasjohka, Norway. November 23–24, 2006. Raporta/Report 1/2008.</p>
<p>Guovdageaidnu: Sámi Instituhtta.</p>
<p><em type="bold">Deaddilkeahtes girjjálašvuohta </em></p>
<p xml:lang="nno">Einejord, Jon Eldar 1975: <em type="italic">Luotti – juoigos – dajahus. Innhald i joiken. </em>Hovudoppgave. </p>
<p xml:lang="nob">Universitetet i Oslo.</p>
<p>Helander, Kaisa Rautio 1992: <em type="italic">Čálalaš bargguid hábmen</em>. Guovdageaidnu: Sámi allaskuvla.  Hirvonen, Vuokko 1991: <em type="italic">Gumppe luođis Áillohažžii. Valkeapää divttat njálmmálaš </em></p>
<p><em type="italic">tradišuvnna joatkin</em>. Pro gradu -bargu. Oulu universiteahtta. Suoma- ja sámegiela </p>
<p>instituhtta.</p>
<p>Hirvonen, Vuokko 1993: <em type="italic">Jurddašeapmi – Giella – Teaksta</em>. Guovdageaidnu: Sámi allaskuvla.  </p>
<p>Kuokkanen, Rauna 1997: <em type="italic">Etnostreassas sápmelašvuođa ođđasis huksemii. Sápmelašvuođa </em></p>
<p><em type="italic">govven dála sápmelaš girjjálašvuođas</em>. Sámi girjjálašvuođa pro gradu -dutkkus. Oulu </p>
<p xml:lang="smj">universitehtta. Suoma- ja sámegiela instituhtta.</p>
<p xml:lang="swe">Lundmark, Lennart 2002: <em type="italic">Vetenskap i rasismen tjänst. Så fick skallmätning av samer </em></p>
<p xml:lang="swe"><em type="italic">vetenskaplig legimitet</em>. [Čujuhuvvon 5.4.2009]. </p>
<p xml:lang="nno"><em type="italic">&lt;http://vr.se/huvudmeny/arkiv/2002/tvarsnittnr22002/vetenskapirasismenstjanst.4.6703f</em> </p>
<p xml:lang="nno"><em type="italic">9bd10e07db4ff18000132.html&gt;.  </em></p>
<p xml:lang="fin">Leppihalme, Ilmari 2003: <em type="italic">Ohjeita kirjallisuuden opinnäytetöihin</em>. Oulun yliopisto. </p>
<p xml:lang="fin">Taideaineiden ja antropologian laitos. [Čujuhuvvon 5.4.2010]. <em type="italic">&lt;http://www.oulu.fi/hutk/kirjallisuus/opinnot/ohjeita/index.htm&gt;.  </em> </p>
<p>Magga, Ole Henrik 2009: <em type="italic">Dieđalaš bargguid čállin</em>. – Logaldallan Sámi allaskuvlla masteroahpus Guovdageainnus 9.10.2009. </p>
<p>Utsi, Mai Britt 1999: <em type="italic">Sámi muitalanárbevierru ja mo luohti luovvana muitalusas</em>. Sámi </p>
<p>girjjálašvuođadiehtaga váldofágadutkkus. Tromssa universitehta. Humanisttalaš</p>
<p>fakultehta. Sámi ossodat.</p>
<p>Vuolab-Lohi, Kaarina 2009: <em type="italic">Sámegiella dieđalaš giellan ja čállima hástalusat</em>. Logaldallan Sámi allaskuvlla Čálagieđat-semináras 27.1.2009 Jergulis. Almmutkeahtes giehtačálus. </p>
<p><em type="bold">Eárá gáldut </em></p>
<p xml:lang="smn">Aikio, Inger-Mari: <em type="italic">Ima diktamáilbmi</em>. Rádioprográmma 24.9.1996. Doaimmaheaddjin Ritva </p>
<p>Torikka. Anár: YLE, Suoma Sámeradio.</p>
<p>Jernsletten, Nils 1996: Telefonságastallan 7.2.1996. Jearahallin Vuokko Hirvonen.</p>
</body></document>