<document xml:lang="sme" id="no_id">
  <header>
    <title/>
    <genre code="admin"/>
    <author>
      <unknown/>
    </author>
    <year>2015</year>
    <wordcount>9789</wordcount>
    <conversion_status type="standard"/>
    <availability>
      <license type="standard"/>
    </availability>
    <origFileName>http://www.giella.org/wp-content/uploads/2016/04/Riekta%C4%8D%C3%A1llinr%C3%A1vvagat.pdf</origFileName>
    <metadata>
      <uncomplete/>
    </metadata>
    <version>XSLtemplate $Revision: 150288 $; file-specific xsl  Revision; common.xsl  $Revision: 154948 $; </version>
  </header>
  <body>
    <p>RIEKTAČ A LLINRA VVAGAT</p>
    <p>Sa mediggi</p>
    <p>SISDOALLU</p>
    <p>
      <em type="italic">1 GASKAMEARKKAT .......................................................................................................................................... 6 </em>
    </p>
    <p>
      <em type="italic">1.1 Rihkku   ........................................................................................................................................................ 6 </em>
    </p>
    <p>
      <em type="italic">Cealkagiid sirremis ................................................................................................................................................. 7 </em>
    </p>
    <p>
      <em type="italic">Cealkaga lađđasiid sirremis..................................................................................................................................... 8 </em>
    </p>
    <p>
      <em type="italic">Gohččumis, čurvemis ja njuolggoovdanbuktimis ................................................................................................... 9 </em>
    </p>
    <p>
      <em type="italic">Loguid oktavuođas .................................................................................................................................................. 9 </em>
    </p>
    <p>
      <em type="italic">Goas eat ane rihku ..................................................................................................................................................10 </em>
    </p>
    <p>
      <em type="italic">1.2 Čuokkis    ................................................................................................................................................... 11 </em>
    </p>
    <p>
      <em type="italic">Muitalancealkaga loahpas ...................................................................................................................................... 11 </em>
    </p>
    <p>
      <em type="italic">Áiggi almmuheamis ...............................................................................................................................................12 </em>
    </p>
    <p>
      <em type="italic">Ortnetloguin (ortnetadjektiivvain) .........................................................................................................................12 </em>
    </p>
    <p>
      <em type="italic">Eará oktavuođain....................................................................................................................................................13 </em>
    </p>
    <p>
      <em type="italic">Goas eat ane čuoggá ...............................................................................................................................................13 </em>
    </p>
    <p>
      <em type="italic">1.3 Golbma čuoggá  ............................................................................................................................................13 </em>
    </p>
    <p>
      <em type="italic">1.4 Beallečuokkis   ..............................................................................................................................................14 </em>
    </p>
    <p>
      <em type="italic">Cealkagiid gaskkas .................................................................................................................................................14 </em>
    </p>
    <p>
      <em type="italic">Logahallamis ..........................................................................................................................................................15 </em>
    </p>
    <p>
      <em type="italic">Sátnegirjjiin ............................................................................................................................................................15 </em>
    </p>
    <p>
      <em type="italic">1.5 Gažaldatmearka    .........................................................................................................................................16 </em>
    </p>
    <p>
      <em type="italic">Njuolggogažaldaga loahpas ...................................................................................................................................16 </em>
    </p>
    <p>
      <em type="italic">Retoralaš gažaldagain ............................................................................................................................................17 </em>
    </p>
    <p>
      <em type="italic">Eará mearkkaid oktavuođas ...................................................................................................................................17 </em>
    </p>
    <p>
      <em type="italic">1.6 Čuorvvasmearka    ........................................................................................................................................18 </em>
    </p>
    <p>
      <em type="italic">Čurvemiin ..............................................................................................................................................................18 </em>
    </p>
    <p>
      <em type="italic">Retoralaš gažaldagain ............................................................................................................................................19 </em>
    </p>
    <p>
      <em type="italic">Reivve álggus .........................................................................................................................................................19 </em>
    </p>
    <p>
      <em type="italic">1.7 Duppalčuokkis   ............................................................................................................................................19 </em>
    </p>
    <p>
      <em type="italic">Sitáhta ovddabealde ...............................................................................................................................................19 </em>
    </p>
    <p>
      <em type="italic">Oanádusaid ja loguid oktavuođas ...........................................................................................................................20 </em>
    </p>
    <p>
      <em type="italic">Čilgehusaid ja ovdamearkkaid ovddabealde ..........................................................................................................20 </em>
    </p>
    <p>
      <em type="italic">Duppalčuokkis eará oktavuođain ...........................................................................................................................21 </em>
    </p>
    <p>
      <em type="italic">1.8 Aisttonmearkkat   ..........................................................................................................................................21 </em>
    </p>
    <p>
      <em type="italic">Sitáhtain .................................................................................................................................................................22 </em>
    </p>
    <p>
      <em type="italic">Namain ...................................................................................................................................................................23 </em>
    </p>
    <p>
      <em type="italic">Eará oktavuođain....................................................................................................................................................23 </em>
    </p>
    <p>
      <em type="italic">1.9 Goallossáhcu    ..............................................................................................................................................24 </em>
    </p>
    <p>2</p>
    <p>
      <em type="italic">Goallossáni osiid gaskkas ......................................................................................................................................24 </em>
    </p>
    <p>
      <em type="italic">Reduplikatiiva sániin..............................................................................................................................................25 </em>
    </p>
    <p>
      <em type="italic">Olbmonamain ja fuolkevuođanamahusain .............................................................................................................25 </em>
    </p>
    <p>
      <em type="italic">1.10 Jurddasáhcu      ...............................................................................................................................................26 </em>
    </p>
    <p>
      <em type="italic">Gaskkaid almmuheamis .........................................................................................................................................26 </em>
    </p>
    <p>
      <em type="italic">Cealkaga botkemis .................................................................................................................................................27 </em>
    </p>
    <p>
      <em type="italic">Aisttonmearkkaid sajis ...........................................................................................................................................28 </em>
    </p>
    <p>
      <em type="italic">Loguid geardduheapmi bustávaiguin .....................................................................................................................29 </em>
    </p>
    <p>
      <em type="italic">Ruđa dárkkuheamis ................................................................................................................................................29 </em>
    </p>
    <p>
      <em type="italic">Falástallanbohtosiin ...............................................................................................................................................29 </em>
    </p>
    <p>
      <em type="italic">Listemis ..................................................................................................................................................................29 </em>
    </p>
    <p>
      <em type="italic">1.11 Finjusáhcu  ...............................................................................................................................................30 </em>
    </p>
    <p>
      <em type="italic">’dahje’-mearkkašumis ............................................................................................................................................30 </em>
    </p>
    <p>
      <em type="italic">Sálbma- ja lávllalinjáid sirremis .............................................................................................................................31 </em>
    </p>
    <p>
      <em type="italic">’juohke’-mearkkašumis ..........................................................................................................................................31 </em>
    </p>
    <p>
      <em type="italic">Áigealmmuuheamis ...............................................................................................................................................31 </em>
    </p>
    <p>
      <em type="italic">Cuovkamearkan .....................................................................................................................................................31 </em>
    </p>
    <p>
      <em type="italic">Eará oktavuođain....................................................................................................................................................32 </em>
    </p>
    <p>
      <em type="italic">1.12 Ruođut   ...................................................................................................................................................32 </em>
    </p>
    <p>
      <em type="italic">Dávgeruođut ...........................................................................................................................................................32 </em>
    </p>
    <p>
      <em type="italic">Roahkkeruođut  ......................................................................................................................................................34 </em>
    </p>
    <p>
      <em type="italic">2 EARÁ MEARKKAT ...........................................................................................................................................36 </em>
    </p>
    <p>
      <em type="italic">2.1 Apostrofa   ...................................................................................................................................................36 </em>
    </p>
    <p>
      <em type="italic">2.2 Akseantamearka      ..........................................................................................................................................36 </em>
    </p>
    <p>
      <em type="italic">2.3 Gravismearka   ..............................................................................................................................................37 </em>
    </p>
    <p>
      <em type="italic">2.4 Juolgenohtamearka   .....................................................................................................................................37 </em>
    </p>
    <p>
      <em type="italic">2.5 Paragráfamearka   .........................................................................................................................................38 </em>
    </p>
    <p>
      <em type="italic">2.6 Proseantamearka    ........................................................................................................................................38 </em>
    </p>
    <p>
      <em type="italic">2.7 Mearkkaid gaska ..............................................................................................................................................39 </em>
    </p>
    <p>
      <em type="italic">Mihtuid, deattuid ja sullasaččaid mearkkat ............................................................................................................39 </em>
    </p>
    <p>
      <em type="italic"> SÁNIT ..............................................................................................................................................................40 </em>
    </p>
    <p>
      <em type="italic">3.1 Vierissánit ja loatnasánit...................................................................................................................................40 </em>
    </p>
    <p>
      <em type="italic">Vierissániid heiveheapmi .......................................................................................................................................40 </em>
    </p>
    <p>
      <em type="italic">Vierissániid sojaheapmi .........................................................................................................................................41 </em>
    </p>
    <p>
      <em type="italic">Eará gielaid olbmonamaid sojaheapmi ..................................................................................................................42 </em>
    </p>
    <p>
      <em type="italic">3.2 Sátnejuohkin ....................................................................................................................................................46 </em>
    </p>
    <p>
      <em type="italic">Konsonántaguovddáža juohkin ..............................................................................................................................46 </em>
    </p>
    <p>3</p>
    <p>
      <em type="italic">Vokálaid juohkin ....................................................................................................................................................47 </em>
    </p>
    <p>
      <em type="italic">3.3 Stuora álgobustávat ja unna álgobustávat ........................................................................................................47 </em>
    </p>
    <p>
      <em type="italic">Stuora álgobustávva ...............................................................................................................................................48 </em>
    </p>
    <p>
      <em type="italic">Unna álgobustávva .................................................................................................................................................51 </em>
    </p>
    <p>
      <em type="italic">3.4 Logut ................................................................................................................................................................53 </em>
    </p>
    <p>
      <em type="italic">Nummarat vai bustávat? .........................................................................................................................................53 </em>
    </p>
    <p>
      <em type="italic">Bustávaiguin čállojuvvon logut: oktan vai moaddin sátnin? ..................................................................................55 </em>
    </p>
    <p>
      <em type="italic">Stuora logut ja desimálalogut .................................................................................................................................56 </em>
    </p>
    <p>
      <em type="italic">Beaivádeapmi .........................................................................................................................................................57 </em>
    </p>
    <p>
      <em type="italic">Loguid sojaheapmi .................................................................................................................................................58 </em>
    </p>
    <p>
      <em type="italic">3.5 Goallossánit ......................................................................................................................................................60 </em>
    </p>
    <p>
      <em type="italic">Goallossáni ja sátnegihpu erohus ...........................................................................................................................60 </em>
    </p>
    <p>
      <em type="italic">Mat eai leat goallossánit .........................................................................................................................................62 </em>
    </p>
    <p>
      <em type="italic">Goallossániid čállin ................................................................................................................................................62 </em>
    </p>
    <p>
      <em type="italic">Goallossáhcu goallossáni osiid gaskkas .................................................................................................................63 </em>
    </p>
    <p>
      <em type="italic">Guoros gaska goallossázu buohta ..........................................................................................................................65 </em>
    </p>
    <p>
      <em type="italic">3.6 Laktapartihkkalat .............................................................................................................................................66 </em>
    </p>
    <p>
      <em type="italic">4 OANÁDUSAT ....................................................................................................................................................69 </em>
    </p>
    <p>
      <em type="italic">Initiálaoanádusat ja akronymat ..............................................................................................................................71 </em>
    </p>
    <p>
      <em type="italic">Initiálaoanádusaid ja akronymaid sojaheapmi .......................................................................................................73 </em>
    </p>
    <p>
      <em type="italic">Eará gielaid initiálaoanádusat ................................................................................................................................74 </em>
    </p>
    <p>
      <em type="italic">Dávjá geavahuvvon oanádusat ...............................................................................................................................74 </em>
    </p>
    <p>
      <em type="italic">GIRJJÁLAŠVUOHTA ...........................................................................................................................................84 </em>
    </p>
    <p>4</p>
    <p>OVDASÁTNI</p>
    <p>Čállingiella lea sohppojuvvon giella máŋgga mearkkašumis. Čállinvuohki lea soahpamuš mo giela jietnadagat galget čállojuvvot. Davvisámegiela dálá čállinvuohki sohppojuvvui Norgga, Suoma ja Ruoŧa beale davvisámegiela oktasaš čállinvuohkin 1978:s. Čállinvuogi čuovvun lea álki dan dáfus go dan lea sámi alimus oktasaš giellaorgána, Sámi giellalávdegoddi, mearridan. Eará čállingiela norpmat eai leat álo vuođđuduvvon seammalágan mearrádusaide, baicce norpmat leat hápmašuvvan ja buori muddui dohkkehuvvon dađe mielde go sámegiella lea ožžon nannoset saji čállingiellan, earenoamážit oahppogirjegiellan, čáppagirjjálašvuođagiellan ja mediagiellan. Guhkit áiggi geavahus sajáiduhttá dihto málliid mat áiggi mielde doaibmagohtet norbman. Čállingiela systemáhtalaš normeren duddjo gielladutkamii vuođđuduvvon giellaoahpaid ala.</p>
    <p>Geahpidan dihte čállinbarggu lea maiddái dárbu riektačállinrávvagiidda, ja daid maid sáhttá jurddašit moatteláganin. Čállimis sáhttá dárbbašit rávvagiid mo formálalaččat hábmet čállosa, ovdamearkka dihte goas geavahit stuorabustáva, mo geavahit čuorvvasmearkka, gokko bidjat rihku, mo čállit oanádusaid ja mo merket daid sojahusa. Riektačállinrávvagat sáhtášedje maid leat dakkárat mat muitalit ovdamearkka dihte makkár synonymaid sáhttá geavahit ja mo sáhttá cealkkaráhkadusaiguin varieret teavstta. Sáhtášii maid leat sáhka das ahte mo vealtat vierisgiela váikkuhusain go čállá. Dákkár áššiid rávven lea oassi das mii gohčoduvvo gielladikšumin. Dán riektačállinrávagirjjis leat guovddážis formálalaš rávvagat iige gielladikšun.</p>
    <p>Riektačállinrávvagat ii leat giellaoahppagirji. Danin dása eai leat sátneluohkát eaige sojahanminstarat váldojuvvon mielde. Dan sadjái go geardduhit giellaoahpaid sojahanminstariid, de sáhttá čálli gávdnat sojahanminstariid giellaoahppogirjjiin. Čállingiela sojahanhámiid norbman sáhttá atnit daid sojahanhámiid mat Konrad Nielsena giellaoahppogirjji rájes leat geavahuvvon sániid sojahanminsttarin (dálá čállinvuohkái heivehuvvon). Nu sáhttá čállingiela norbman atnit daid sojahanhámiid mat eai leat oaniduvvon (merkejuvvon ruođuid sisa dálá giellaoahppogirjjiin, ovdamearkka dihte Nickel ja Sammallahti 2011). Go giellaoahpaid sojahanhámiin leat suopmanvariánttat, de berre čálli válljet sojahanhámiid maid dasto geavaha miehtá čállosa.</p>
    <p>Sámegiela čállingiela nannema várás dárbbašuvvojit rávvagat mo geavahit čállinmearkkaid, mo vierissániid ja namaid heivehit sámegillii, mo juohkit sániid, goas geavahit stuora ja unna álgobustáva, mo čállit ja sojahit loguid, mo geavahit oanádusaid ja mo ja goas čállit goallossániid. Dáid rávvagiid čuovvun duddjo oktasaš málle normerejuvvon čállingiela geavaheapmái, mii lea sihke ávkkálaš ja dárbbašlaš earenoamážit oahppogirjeteavsttain. Go</p>
    <p>5 olmmoš beassá hárjánit lohkat ja čállit teavsttaid mat leat hábmejuvvon oktasaš norpmaid mielde, de lea maid buoret doaivva ahte čállingiella bissu ja ovdána oktasaš gulahallanvuohkin.</p>
    <p>Čállosiid hábmen lea dan duohken makkár teakstatiippas lea sáhka. Reive hábmejuvvo eará láhkai go bargoohcamuš, iige biebmoráhkadanráva hábmejuvvo seamma láhkai go aviisakronihkka. Dáin riektačállinrávvagiin leat dušše dakkár rávvagat mat leat buori muddui ovttaláganat buot teakstatiippaide. Dieđalaš čállosiid várás leat rávvagat mo merket gáldogeavaheami ja mo hábmet gáldolisttu (gč. interneahtas Sámi dieđalaš áigečállaga čállinrávvagiid). Seammá gáldomerkenrávvagiid sáhttá maiddái geavahit oahppogirjeteavsttain.</p>
    <p>Sámedikki ásahan bargojoavkkus leat leamaš mielde Else Turi, Johanna Johansen Ijäs, Karen Juuso Baal, Ole Henrik Magga, Kaisa Rautio Helander, Inger-marie Oskal, Nils Øivind Helander, Inga Hætta Skarvik, Lisa Monica Aslaksen, Anne Britt Klemetsen Hætta ja Marit Eira Gaino.</p>
    <p>Davviriikalaš giellaorgána, Giellagáldu davvisámi giellajuogus lea dohkkehan dokumeantta čoahkkimis Guovdageainnus cuoŋománu 13. beaivvi 2016.</p>
    <p>
      <em type="bold">1 GASKAMEARKKAT </em>
    </p>
    <p>
      <em type="bold">1.1 Rihkku   , </em>
    </p>
    <p>Rihku geavahanvuogit leat guovtteláganat: formála ja funktionála rihkkomerkenvuohki. Formála rihkkomerkenvuogi cealkkaoahpalaš ráhkadusat mearridit gokko biddjo rihkku. Dakkár rihkkomerkenvuohki eaktuda cealkkaoahpalaš máhtu nu ahte máhttá earuhit váldocealkagiid, oalgecealkagiid ja relatiivacealkagiid ja nu</p>
    <p>6 dovdat cealkagiid ja cealkkaosiid oktavuođaid. Funktionála rihkkomerkenvuogi mielde rihkku biddjo dušše gokko lea dárbu lohkama ja ipmárdusa dihte. Dán guovtti merkenvuogi stuorámus erohusa oaidná das ahte formála merkenvuogi mielde biddjo rihkku oalgecealkaga ja relativvacealkaga ovddabeallai.</p>
    <p>
      <em type="bold">Cealkagiid sirremis </em>
    </p>
    <p><em type="bold">Rihkku biddjo dievaslaš váldocealkagiid gaskii.</em> </p>
    <p><em type="italic">Elle bođii mánáinis jo juovlamánus, ja earát fas gárte vuordit gitta guovvamánnui.</em> </p>
    <p><em type="italic">Máhtte čálii teavstta, Elle fas heivehii dan nuhttii.</em> </p>
    <p><em type="italic">Máhtte márfu, Elle bassá, ja Biera čorge ovdal go mii vuolgit.</em> </p>
    <p><em type="italic">Muhtumat lohket, earát čállet.</em> </p>
    <p><em type="italic">Mun liikon čuoigat, ja Máret fas liiko viehkat.</em> </p>
    <p>
      <em type="italic">Sii muitaledje maid doppe ledje gullan, muhto Ánde gal ii orron jáhkkimin dasa. </em>
    </p>
    <p><em type="bold">Rihkku sáhttá biddjot oalgecealkaga ovddabeallai.</em> </p>
    <p><em type="italic">Buohkat ain čohkkájedje mielleravddas ja vuorddašedje, vaikke leige jo arvigoahtán.</em> </p>
    <p>dahje</p>
    <p><em type="italic">Buohkat ain čohkkájedje mielleravddas ja vuorddašedje vaikke leige jo arvigoahtán.</em> </p>
    <p><em type="italic">Guovssu lei juo vudjon, go mii gearggaimet goađi dahkamis.</em> </p>
    <p>dahje</p>
    <p><em type="italic">Guovssu lei juo vudjon go mii gearggaimet goađi dahkamis.</em> </p>
    <p><em type="italic">Mii lávet herskkostallat juohke háve, go áhčči boahtá barggus.</em> </p>
    <p>dahje</p>
    <p><em type="italic">Mii lávet herskkostallat juohke háve go áhčči boahtá barggus.</em> </p>
    <p><em type="italic">Guvssi lea duddjon Márjá, geas lea duodjeoahppu, ja gii lea orron máddin juo máŋga jagi.</em> </p>
    <p>7 dahje</p>
    <p><em type="italic">Guvssi lea duddjon Márjá geas lea duodjeoahppu ja gii lea orron máddin juo máŋga jagi.</em> </p>
    <p><em type="bold">Rihkku galgá biddjot oalgecealkaga maŋŋái.</em> </p>
    <p><em type="italic">Ahte nu galggai geavvat, dan ii lean gal oktage árvidan.</em> </p>
    <p><em type="italic">Go áhčči boahtá, de mii herskkostallat.</em> </p>
    <p><em type="italic">Jos mii dalle eat livčče vuolgán ruoktot, de gal leimmet gártat vuordit máŋga beaivvi.</em> </p>
    <p><em type="italic">Vaikke ledjege váiban, de dat dattetge ain jotke.</em> </p>
    <p>
      <em type="bold">Cealkaga lađđasiid sirremis </em>
    </p>
    <p><em type="bold">Rihkku sirre cealkaga apposišuvnnaid ja aiddostahttimiid.</em> </p>
    <p><em type="italic">Iŋgá, ovddit jagiid gilvvuid vuoiti, bođii dán háve goalmmádin.</em> </p>
    <p><em type="italic">Máret, son lea oalle gávvil.</em> </p>
    <p><em type="italic">Mu nuoramus bárdni, Máhtte, lea doavttir.</em> </p>
    <p><em type="italic">Odne lea gaskavahkku, suoidnemánu 8. beaivi.</em> </p>
    <p><em type="italic">Okta ii boađe, Ánne boadnji.</em> </p>
    <p><em type="italic">Olu olbmot, earenoamážit sápmelaččat, dorjot evttohusa.</em> </p>
    <p><em type="italic">Son dat gal lea vuogas olmmoš, Máreha ođđa irgi.</em> </p>
    <p><em type="italic">Vuolgu fal muhtun dállui, ovdamearkka dihte Ántte dállui.</em> </p>
    <p><em type="italic">Ánne, gii lea hui váibmil borramuššii, lea buidon.</em> </p>
    <p>
      <em type="italic">Sánit sáhttet šaddat nu ovttaláganat ahte dábálaš olbmot, geat ieža eai leat </em>
    </p>
    <p><em type="italic">tearbmabarggus leamaš, eai šat ipmir sániid.</em> </p>
    <p>8</p>
    <p>Apposišuvnnaid ja aiddostahttimiid oktavuođas sáhttá rihku sajis muhtomin atnit ruođuid.</p>
    <p>
      <em type="italic">Juvvá (gean gástanamma lea Johan Olsen) lea Jáhkovuonas eret. </em>
    </p>
    <p><em type="bold">Rihkku sirre buohtalas osiid (go ii geavahuvvo konjunkšuvdna).</em> </p>
    <p><em type="italic">Ánte Hætta, Suomaluodda 1, 9730 Kárášjohka boares, ruston biila mađi álbmát, dađi buoret Oastte láibbi, mielkki, vuosttá ja márffiid. Sámi searvvi ovdaolmmoš, Sámi allaskuvlla vuosttašamanueansa Ánte Hætta Son goarui gápmagiid, bittuid ja beaskka.</em> </p>
    <p><em type="italic">muhto</em><em type="bold">-konjunkšuvnna ovddabeallai biddjo rihkku.</em> </p>
    <p><em type="italic">Son livččii gal viššal, muhto sus ii leat goassege dilli bargat.</em> <em type="italic">Olgoriikkas ii oahpa dušše giela, muhto ollu eanetge.</em> </p>
    <p>
      <em type="bold">Gohččumis, čurvemis ja njuolggoovdanbuktimis </em>
    </p>
    <p><em type="italic">Áhkku, boađe!</em> </p>
    <p><em type="italic">Hei surgat, lea divrras!</em> </p>
    <p><em type="italic">Lagat, Máret, gáfeseahka!</em> </p>
    <p><em type="italic"><span type="quote">”Lea ártet”</span>, jurddašii Ánte, ”go nie gillejit láhttet.”</em> </p>
    <p><em type="italic"><span type="quote">”Viellja lea hilbat”</span>, váidalii Elle.</em> </p>
    <p><em type="italic">Vuoi, vuoi, man hejot duinna geavai!</em> </p>
    <p>
      <em type="bold">Loguid oktavuođas </em>
    </p>
    <p><em type="italic">4,3 m</em> </p>
    <p>9</p>
    <p><em type="italic">19,2 sek</em> </p>
    <p><em type="italic">Joh 1,28 </em>(Johannes evangelium, 1. kapihtal, 28. vearsa) </p>
    <p><em type="bold">Fuomáš</em>: Eat ane guoros gaskka desimálarihku maŋábealde (<em type="italic">10,50 kr</em>) eat ge biibbalčujuhusain (<em type="italic">Joh 3,16</em>). </p>
    <p>
      <em type="bold">Goas eat ane rihku </em>
    </p>
    <p><em type="bold">Cealkagiid gaskkas main lea oktasaš cealkkaoassi</em> </p>
    <p><em type="italic">Elle finai vuos buvddas ja de manai ruoktot.</em> (Oktasaš subjeakta) </p>
    <p><em type="italic">Johan áiggui váldit eksámena ja mun maid.</em> (Oktasaš verbála ja objeakta) </p>
    <p><em type="italic">Máhtte manai oarjjabeallai ja Biera nuorttabeallai. </em>(Oktasaš verbála) </p>
    <p><em type="bold">Oanehis cealkagiin</em> </p>
    <p><em type="italic">Dat vulggii go mun bohten.</em> </p>
    <p><em type="italic">Soai gáttiiga ahte busse lei jo mannan gávpogii.</em> </p>
    <p><em type="bold">Guovtti konjunkšuvnna gaskkas</em> </p>
    <p><em type="italic">Ledjen vuolgán, muhto go biekkastii, de jorggihin.</em> </p>
    <p><em type="italic">Son logai ahte jus dál it doama, de bázát.</em> </p>
    <p><em type="bold">Cealkkavástagiid oktavuođas</em> </p>
    <p><em type="italic">Máhtte logai ikte juo nohkan mielkki.</em> </p>
    <p><em type="italic">Son logai iežas bargan buot.</em> </p>
    <p><em type="bold">Gažaldatmearkka ja čuorvvasmearkka maŋis</em> </p>
    <p><em type="italic">”Manne lea máilbmi jorbbas?” jearai mánná.</em> </p>
    <p><em type="italic">”Vuoi daid čáppa lábbáid!” čurvii áhkku.</em> </p>
    <p>10</p>
    <p><em type="bold">Beaivádemiid oktavuođas</em> </p>
    <p>
      <em type="italic">Buolbmágis juovlamánu 3. beaivvi 1995 </em>
    </p>
    <p>
      <em type="italic">Buolbmágis juovlamánu 3 beaivvi 1995 </em>
    </p>
    <p>
      <em type="italic">Buolbmágis 2015-03-15 </em>
    </p>
    <p>Muhtomin leat ruođut ja rihkku oktanaga, namalassii dalle go cealkka goitge livččii gáibidan rihku almmá ruođuid haga nai.</p>
    <p><em type="italic">Eahkes go vuoddját (dii. 19.00:s), de fertejit buohkat leat gergosat.</em> </p>
    <p><em type="italic">Mii vuoddját eahkes (dii. 19.00:s), bođeš dal gii boahtá.</em> </p>
    <p>
      <em type="bold">1.2 Čuokkis   . </em>
    </p>
    <p>
      <em type="bold">Muitalancealkaga loahpas </em>
    </p>
    <p><em type="italic">Elle vázzá olgun</em>. </p>
    <p><em type="bold">Fuomáš</em>: Muitalancealkaga lohppii čállojuvvo čuokkis maiddái dalle go cealkaga loahpas lea ovdamearkka dihte neahttačujuhus dahje oanádus masa ii muđui gula čuokkis. </p>
    <p><em type="italic">Lassidieđuid gávdná Oulu universitehta Giellagas-instituhta neahttasiiddus man čujuhus </em> </p>
    <p><em type="italic">lea http://www.oulu.fi/giellagas.</em> </p>
    <p><em type="italic">Sekundda oanádus lea sek.</em> </p>
    <p>11</p>
    <p>
      <em type="bold">Áiggi almmuheamis </em>
    </p>
    <p>Áiggi almmuheamis atnit čuoggá diimmuid ja minuhtaid gaskkas, ja minuhtaid ja sekunddaid gaskkas.</p>
    <p><em type="italic">Skuvla álgá dii. 08.30. </em>(dahje<em type="italic"> 8.30</em>)<em type="italic"> </em> </p>
    <p><em type="italic">Son ádjánii 2.08.03. </em>(2 diimmu, 8 minuhta ja 3 sekundda) </p>
    <p><em type="bold">Fuomáš</em>: Go áiggis leat mielde sihke diimmut, minuhtat, sekunddat ja vaikko vel logádassekunddat nai mat leat vuollel logi, de čállit nolla maid minuhtta-, sekunda- ja logádassekundalohkui.  </p>
    <p><em type="bold">Fuomáš</em>: Logádassekundaosiid ovddabealde ii leat čuokkis, muhto rihkku.  </p>
    <p><em type="italic">3.08,03 </em>(golbma minuhta, gávcci sekundda ja golbma logádassekundda) </p>
    <p>
      <em type="bold">Ortnetloguin (ortnetadjektiivvain) </em>
    </p>
    <p>Ortnetloguid (ortnetadjektiivvaid) merket nu, ahte čállit logu maŋŋái čuoggá. Ortnetloguid (ortnetadjektiivvaid) maŋábeallai bidjat ovtta guoros gaskka.</p>
    <p><em type="italic">Ášši lea čilgejuvvon 57. siiddus.</em> </p>
    <p><em type="italic">Odne lea ođđajagemánu 27. beaivi.</em> </p>
    <p><em type="italic">Ovllá-Mikku válljejuvvui 12. sáttaolmmožin.</em> </p>
    <p><em type="bold">Fuomáš</em>: Go ortnetlogut (ortnetadjektiivvat) merkejuvvojit romalaš loguiguin, de daid maŋŋái eat čále čuoggá. </p>
    <p><em type="italic">Gonagas Erik XIV</em>  </p>
    <p>12</p>
    <p><em type="italic">Poava emeritus Benedikt XVI lei katolalaš girku 265. poava.</em> </p>
    <p>
      <em type="bold">Eará oktavuođain  </em>
    </p>
    <p>Go girjji namas leat guokte oasi, de osiid gaskii sáhttá bidjat čuoggá dahje jurddasázu.</p>
    <p><em type="italic">Giella vákkis vággái. Gáivuona dialeavtta suokkardallan</em> </p>
    <p><em type="italic">Giella vákkis vággái – Gáivuona dialeavtta suokkardallan</em> </p>
    <p>
      <em type="bold">Goas eat ane čuoggá </em>
    </p>
    <p>Čuoggá ii galgga bidjat girjjiid ja kapihttaliid namaid, bajil- ja vuolláičállosiid, čujuhusaid ja dakkáriid maŋábeallai, go teakstaoasit muđui leat sirrejuvvon teavsttas.</p>
    <p><em type="italic">Muitalus sámiid birra</em> </p>
    <p>Eat bija liigečuoggá go cealkaga loahpas lea oanádus mas lea čuokkis.</p>
    <p><em type="italic">Mánát ožžot spáppastallat, olgun viehkat jna.</em> </p>
    <p>
      <em type="bold">1.3 Golbma čuoggá ... </em>
    </p>
    <p>Golbma čuoggá merkejit ahte sátni, cealkka dahje dajaldat ii leat loahpahuvvon. Golmma čuoggá gaskkaide eat bija guoros gaskka.</p>
    <p>Jus sátni botkejuvvo, de golbma čuoggá čállit njuolga maŋimuš bustáva maŋŋái.</p>
    <p>13</p>
    <p><em type="italic">Diet jal... ii ipmir ii maidege. </em> </p>
    <p><em type="italic"> Bear...!</em> </p>
    <p>Jus cealkka botkejuvvo, de bidjat gaskka sáni ja čuoggáid gaskii, muhto golmma čuoggá maŋŋái eat bija cealkaga loahpahančuoggá.</p>
    <p><em type="italic"> Ánte dat lei gal, muhto …</em> </p>
    <p><em type="italic">Boađát go, vai ...?</em> </p>
    <p><em type="italic">Guobbal eret, fasttaha ...!</em> </p>
    <p>Go golmma čuoggá maŋábealde lea sátni dahje cealkka, de galgá guođđit ovtta guoros gaskka ovdal sáni dahje cealkaga.</p>
    <p><em type="italic">Son šuohkihii ... Dasto vástidii: Áiggun!</em> </p>
    <p>Jus golmmain čuoggáin merke ahte sitáhtas lea juoga guđđojuvvon, de golbma čuoggá biddjojit roahkkeruođuid sisa.</p>
    <p><em type="italic">[...] ferte gal dáhpáhuvvat searválagaid álgoálbmogiiguin iežaineasetguin [...]</em> </p>
    <p><em type="italic">Teáhterhoavda muittuhii [...], ovdal go čájálmas loahpahuvvo.</em> </p>
    <p>
      <em type="bold">1.4 Beallečuokkis  ; </em>
    </p>
    <p>
      <em type="bold">Cealkagiid gaskkas </em>
    </p>
    <p>14 Beallečuoggá sáhttá muhtomin atnit cealkagiid gaskkas, dábálaččat váldocealkagiid gaskkas, maid ii leat lunddolaš sirret čuoggáin. Beallečuoggá bidjat álohii ruođuid olggobeallai.</p>
    <p>
      <em type="italic">Biera ii boađe čoahkkimii; son lea buohcci. </em>
    </p>
    <p><em type="italic">Mun bohten maŋŋit (mus billahuvai biila); muhto čoahkkin gal álggii dan dihte.</em> </p>
    <p>Beallečuoggá sajis sáhttá álo atnit čuoggá, muhtomin rihku dahje jurddasázu. Beallečuokkis ii adno nu dávjá. Beallečuoggá maŋábeale sátni álggahuvvo unnabustávain (go fal ii leat namma).</p>
    <p>
      <em type="bold">Logahallamis </em>
    </p>
    <p>Go logahallá máŋggaoasat dieđuid maid gaskkas lea rihkku, de dieđuid gaskii biddjo beallečuokkis.</p>
    <p><em type="italic">Sii válljejuvvojedje:</em> <em type="italic">Biret Eira, 25 jagi, ovdaolmmoš; Pekka Lahtinen, 36 jagi, čálli; </em> </p>
    <p><em type="italic">Olle Andersson, 59 jagi, rehketdoalli.</em> </p>
    <p>Go logahallá loguid main lea rihkku, de loguid gaskkas adno beallečuokkis.</p>
    <p><em type="italic">2,9; 3,2; 4,7; 7,3; 8,9 ja 10,3</em> </p>
    <p>
      <em type="bold">Sátnegirjjiin </em>
    </p>
    <p>Sátnegirjjiin beallečuokkis sirre sániin iešguđetlágan mearkkašumiid.</p>
    <p><em type="italic">gazza s.</em> negl; klov; hov<em type="italic">  </em></p>
    <p><em type="italic">gálgu s.</em> vaimo; eukko<em type="italic"> </em> </p>
    <p><em type="italic">veadjit v. </em>klare, greie, orke, makte; kunne<em type="italic"> </em></p>
    <p>15 <em type="italic">veadju s. </em>vointi, voimat; mahdollisuus </p>
    <p><em type="italic">jorgalit</em> v vända, sno; översätta </p>
    <p><em type="bold">Fuomáš</em>: Rihkku sirre synonymaid. </p>
    <p>
      <em type="bold">1.5 Gažaldatmearka   ?  </em>
    </p>
    <p>
      <em type="bold">Njuolggogažaldaga loahpas </em>
    </p>
    <p>Gažaldatmearka adno njuolggogažaldaga loahpas.</p>
    <p><em type="italic">Oainnát go Elle? </em> </p>
    <p><em type="italic">”Goas son olle?” jearai Ánne, ”mun ferten suinna dakkaviđe hupmat.”</em>  </p>
    <p>Jus dadjosis leat moadde gažaldaga, de gažaldatmearka biddjo easkka dadjosa lohppii.</p>
    <p><em type="italic">Gávdnet go spáppa vai lea go láhppon?</em> </p>
    <p><em type="italic">Ovllá go dien logai vai Lemet go?</em> </p>
    <p>
      <em type="italic">Vuolggát go odne vai vuorddát go ihttážii? </em>
    </p>
    <p><em type="bold">Fuomáš</em>: Eahpenjulges gažaldaga lohppii ii biddjojuvvo gažaldatmearka. </p>
    <p><em type="italic">Ánne jearai goas dat olle</em>. </p>
    <p>Dábálaččat galgá okta guoros gaska gažaldatmearkka maŋábeallai (muhto ii ovddabeallai).</p>
    <p><em type="italic">It go sáhte doapmat? Munnos lea hoahppu.</em> </p>
    <p>16</p>
    <p>
      <em type="bold">Retoralaš gažaldagain  </em>
    </p>
    <p>Dakkár gažaldagaide maidda ii vuordde vástádusa, sáhttá bidjat gažaldatmearkka dahje čuorvvasmearkka.<em type="italic"> </em> </p>
    <p><em type="italic">Leat go don oalát dájáskan? </em> </p>
    <p><em type="italic">Leat go oaidnán vearrábu!</em> </p>
    <p>
      <em type="bold">Eará mearkkaid oktavuođas  </em>
    </p>
    <p>Gažaldatmearkka mii gullá sitáhttii, biddjojuvvo aisttonmearkkaid siskkobeallai.</p>
    <p>
      <em type="italic">Mánná jearai: ”Lea go du namma Ánne?” </em>
    </p>
    <p>Go gažaldatmearka ii gula sitáhttii, de dat biddjojuvvo aisttonmearkkaid olggobeallai.</p>
    <p><em type="italic">Leat go gullan presideantta dadjame <span type="quote">”Mii fertet vuoruhit ášši”</span>?</em> </p>
    <p>Gažaldatmearkkaid bidjat ruođuid siskkobeallai go gullet lasáhussii dahje coggaluvvon cealkagii.</p>
    <p><em type="italic">Mun luiken dutnje biilla (muittát go?), mas lei bensiidna dievva táŋkka.</em> </p>
    <p>Muhto:</p>
    <p><em type="italic">Oaivvildat go duođas dan (geahča maid čállet girjái)?</em> </p>
    <p>17</p>
    <p>
      <em type="bold">1.6 Čuorvvasmearka   ! </em>
    </p>
    <p>
      <em type="bold">Čurvemis </em>
    </p>
    <p>Čuorvvasmearkka atnit čurvemiid, gohččumiid ja sávaldagaid maŋábealde. Čuorvvasmearkka maŋábeallai guođđit dábálaččat ovtta guoros gaskka, muhto eat ovddabeallai. Go čuorvvasmearkka maŋábealde lea aisttonmearka, de čuorvvasmearkka ja aisttonmearkka gaskii ii galgga guođđit guoros gaskka.</p>
    <p><em type="italic">Vare don boađášit juo ihttin! Lean vuordán du nu guhká.</em> <em type="italic">”Mana dearvan! Čális fargga!” čurvii Ánne. </em> </p>
    <p>Go leat máŋga čurvema, gohččuma ja dakkára main lea oktiigullevaš sisdoallu, de atnit dušše ovtta čuorvvasmearkka.</p>
    <p><em type="italic">Orrot jaska ja čohkkedehket ovttatmano!</em> </p>
    <p>Jus gohččumiid háliida sierra deattuhit, de čuorvvasmearka biddjojuvvo goappašagaide.</p>
    <p><em type="italic">Orrot jaska!</em> <em type="italic">Čohkkedehket ovttatmano!</em> </p>
    <p>Go čurvencealkaga maŋŋel lea bálddalas váldocealkka mii ii leat čurvencealkka, de dábálaččat cealkaga loahpas ii galgga leat čuorvvasmearka.</p>
    <p><em type="italic">Doama, in astta veavdit.</em> </p>
    <p>Sáhttá maid čállit dákkár cealkagiid guoktin cealkkan.<em type="italic"> </em> </p>
    <p>
      <em type="italic">Doama! In astta veavdit. </em>
    </p>
    <p>18 Čuorvvasmearkkaid bidjat ruođuid siskkobeallai go gullet lasáhussii dahje coggaluvvon cealkagii.</p>
    <p><em type="italic">Don áigot geargat ovdal borgemánu (muitte dan!), it ge ájahallat.</em> </p>
    <p>
      <em type="bold">Retoralaš gažaldagain </em>
    </p>
    <p>Retoralaš gažaldahkii sáhttá bidjat čuorvvasmearkka gažaldatmearkka sadjái.</p>
    <p><em type="italic">Leat go jalla!</em> </p>
    <p>
      <em type="bold">Reivve álggus ja dearvvaheamis </em>
    </p>
    <p>Reivve álggus ja dearvvaheamis sáhttá bidjat čuorvvasmearkka, muhto ii dárbbaš makkárge mearkka bidjat.</p>
    <p><em type="italic">Ráhkis Juhán!</em> </p>
    <p>
      <em type="italic">Buorre Iŋgá </em>
    </p>
    <p>
      <em type="italic">Bures boahtin </em>
    </p>
    <p><em type="italic">Mana dearvan!</em> </p>
    <p>
      <em type="bold">1.7 Duppalčuokkis  : </em>
    </p>
    <p>
      <em type="bold">Sitáhta ovddabealde </em>
    </p>
    <p>Sitáhta ja njuolggogeardduheami ovddabealde atnit duppalčuoggá. Duppalčuoggá maŋábealde</p>
    <p>(muhto ii ovddabealde) adnojuvvo okta guoros gaska.</p>
    <p>19</p>
    <p><em type="italic">Son dajai váimmustis: ”Oskkun.”</em>  </p>
    <p><em type="italic">Elle jearai: ”Leat go luopmánat láddan?”</em> </p>
    <p><em type="italic">Čuožžu čállojuvvon: ”Eai dus galgga leat eará Ipmilat go mun.”</em> </p>
    <p>
      <em type="italic">Mun jurddašin: ”Gal dat liigu vuolgit.” </em>
    </p>
    <p><em type="italic">Johan Turi álggaha girjjis ná: ”Mun lean okta sápmelaš, guhte lean bargan visot sámiid bargguid, ja mon dovddan visot sámiid dili.”</em> </p>
    <p><em type="bold">Fuomáš</em>: Duppalčuokkis ii adnojuvvo dalle go sitáhtta dahje eará ii leat olles cealkka. </p>
    <p><em type="italic">Lukkari čállá boskka birra ahte dan geavahedje <span type="quote">”gosahahkii ja dat galggai leat vuššojuvvon”</span>.</em> </p>
    <p><em type="bold">Fuomáš</em>: Rámmacealkaga lohppii ii galgga bidjat duppalčuoggá go dan maŋis lea sitáhta<em type="italic">.</em> </p>
    <p><em type="italic">”In”, vástidii son, ”jáhke mun diesa.”</em> </p>
    <p>
      <em type="bold">Oanádusaid ja loguid oktavuođas </em>
    </p>
    <p>Duppalčuoggá atnit go laktit oanádusaide ja loguide kásusgehčosa. Dalle ii galgga leat guoros gaska duppalčuoggá goappáge bealde.</p>
    <p><em type="italic">NSR:i</em>,<em type="italic"> 1989:s</em> </p>
    <p>
      <em type="bold">Čilgehusaid ja ovdamearkkaid ovddabealde </em>
    </p>
    <p>Duppalčuoggá atnit maid logahallamiin, ovdamearkkain, čilgehusain ja dakkáriin. Duppalčuokkis adnojuvvo dalle seamma mearkkašumis go sánit <em type="italic">namalassii</em>,<em type="italic"> nappo</em> ja <em type="italic">ovdamearkka dihte. </em> </p>
    <p>20</p>
    <p><em type="italic">De mii fuomášeimmet: Olmmái lea bealjeheapme.</em> </p>
    <p><em type="italic">Dat dagaiga nugo dábálaččat: Bođiiga beare maŋŋit.</em> </p>
    <p><em type="italic">Son borai dan maid lávii borrat: pizza. </em> </p>
    <p><em type="italic">Sáhtát geavahit dáid ivnniid: ruoksada, fiskada ja aliha. </em> </p>
    <p><em type="bold">Fuomáš</em>: Adnojuvvo rihkku ii ge duppalčuokkis, go čilgehusaid, ovdamearkkaid ja dakkáriid ovddabealde leat sánit <em type="italic">namalassii</em>, <em type="italic">nappo</em> ja <em type="italic">ovdamearkka dihte</em>. </p>
    <p><em type="italic">Gustu lea juoigan olu riikkain, ovdamearkka dihte Frankriikkas, Belgias, Ruoŧas ja Norggas.</em> </p>
    <p>
      <em type="bold">Duppalčuokkis eará oktavuođain </em>
    </p>
    <p>Duppalčuoggá sáhttá atnit gáldolisttuin girječálli nama ja girjenama gaskkas. Dan sáhttá maiddái atnit girjelágádusa ruovttubáikki ja girjelágádusa nama gaskkas.</p>
    <p><em type="italic">Sara, Máret Ánne 2013: Ilmmiid gaskkas. Guovdageaidnu: DAT.</em> </p>
    <p>Duppalčuokkis adnojuvvo juohkinmearkan ja loguid gori merkemis, ovdamearkka dihte mihttolávvan kárttas. Dalle lea guoros gaska duppalčuoggá goappáge bealde.</p>
    <p><em type="italic">15 : 3 = 5</em> </p>
    <p><em type="italic">1 : 50 000</em> </p>
    <p>
      <em type="bold">1.8 Aisttonmearkkat  ” ”  </em>
    </p>
    <p>21 Aisttonmearkkaid gohčodit maiddái sitáhttamearkan ja čuonjáčalbmin. Aisttonmearkkaid hápmi rievddada iešguđet gielain: Sámegielas čállit daid seammaládje go ruoŧa-, dáro- ja suomagielas, ná: <span type="quote">”sátni”</span>, muhto eŋgelasgielas dat čállojuvvojit ná: <span type="quote">“word”</span>.</p>
    <p>
      <em type="bold">Sitáhtain </em>
    </p>
    <p><em type="italic">Son gohčodii mu <span type="quote">”dikkárin ja heajos olmmožin”</span>.</em> </p>
    <p>Aisttonmearkkaid bidjat sitáhtaid álgui ja lohppii. <em type="italic"> </em> </p>
    <p><em type="italic"> <span type="quote">”Mun in jeagat”</span>,</em> <em type="italic">dajai bárdni.</em>  </p>
    <p>Aisttonmearkkaid atnit maid go sitáhtta lea teavstta siste:</p>
    <p><em type="italic">Vaikko anii ge barggu <span type="quote">”joavdelassan ja váivin”</span>, de barggai son goitge viššalit.</em> </p>
    <p>Aisttonmearkkaid sajis sáhttá atnit jurddasázu; juohke ođđa olbmo vuorrosátni lea ođđa linjás.</p>
    <p type="listitem"><em type="italic"> – Maid dál dagat? jearai Ánne. Fanas lea juo jođus.</em> </p>
    <p type="listitem"><em type="italic"> – In merrii goit njuike, vástidii Biret.</em> </p>
    <p>Jus sitáhta siste lea sitáhtta, girjenamma dahje eará dakkár, de galgá atnit apostrofaid (eaŋkilmearkkaid).</p>
    <p><em type="italic"><span type="quote">”Leat go oaidnán Raste Magga filmma ’Oregano’ mii duvle čájehuvvui Helssegis”</span>, jearai báhppa.</em> </p>
    <p>22</p>
    <p>
      <em type="bold">Namain  </em>
    </p>
    <p>Go teavsttas lea girjji, lávlaga, gova, lága dahje dakkára (guhkes) namma, de dan sáhttá čállit aisttonmearkkaid sisa dahje čállit finjučállagiin sirren dihte nama teavsttas.</p>
    <p>
      <em type="italic">Jovnna-Ánde Vest girji <span type="quote">”Čáhcegáddái nohká boazobálggis”</span> lea vuovdimassii girjegávppis. </em>
    </p>
    <p>dahje</p>
    <p>Jovnna-Ánde Vest girji <em type="italic">Čáhcegáddái nohká boazobálggis</em> lea vuovdimassii girjegávppis. </p>
    <p>
      <em type="italic">Ráđđehusa neahttasiiddus lea ”Láhka geassemánu 12. b. 1987 nr. 56: Sámedikki ja eará </em>
    </p>
    <p><em type="italic">sámi vuoigatvuođaid birra (sámeláhka)” sámegiel jorgalus</em>. </p>
    <p>dahje</p>
    <p>Ráđđehusa neahttasiiddus lea <em type="italic">Láhka geassemánu 12. b. 1987 nr. 56: Sámedikki ja eará </em></p>
    <p><em type="italic">sámi vuoigatvuođaid birra (sámeláhka) </em>sámegiel jorgalus. </p>
    <p>Aisttonmearkkaid čállit maid olbmuid liigenamaid ovdda- ja maŋábeallai.</p>
    <p><em type="italic">Ánte <span type="quote">”Luhkkár”</span> Hætta </em>(muhto: <em type="italic">Luhkkár-Ánte</em>) </p>
    <p><em type="italic">Åsa <span type="quote">”Sester”</span> Aikio </em>(muhto: <em type="italic">Sester-Åsa</em>) </p>
    <p>
      <em type="bold">Eará oktavuođain </em>
    </p>
    <p>Go čálli háliida deattuhit iežas miellaguottu, de sáhttá dan merket aisttonmearkkaiguin.</p>
    <p><em type="italic">Son suoládii <span type="quote">”dušše”</span> čuođiduhát ruvnno.</em> </p>
    <p><em type="italic">Pizza dat lea <span type="quote">”albma”</span> borramuš!</em> </p>
    <p><em type="italic">Son <span type="quote">”dinii báldá”</span>.</em> </p>
    <p>23</p>
    <p>
      <em type="bold">1.9 Goallossáhcu    - </em>
    </p>
    <p>Goallossáhcu lea oanehet go jurddasáhcu.</p>
    <p>
      <em type="bold">Goallossáni osiid gaskkas  </em>
    </p>
    <p>Goallossáhcu adnojuvvo goallossáni osiid gaskkas go nubbin oassin lea ovdamearkka dihte namma, nummar, bustávva, oanádus, vierrogiela sátni, mearka dahje eará giellaávnnas.</p>
    <p><em type="italic">Elle-oambealli</em>, <em type="italic">Stuora-Joavnna</em>,<em type="italic"> 50-evre</em>,<em type="italic"> 1950-lohku</em>,<em type="italic"> 1.-amanueansa</em>,<em type="italic"> C-vitamiidna</em>,<em type="italic">  e-boasta</em>,<em type="italic"> A4-sturrodat</em>,<em type="italic"> cm-oanádus</em>,<em type="italic"> ON-beaivi</em>,<em type="italic"> super-čáppat</em>,<em type="italic"> §-mearka</em>, s-<em type="italic">geažus</em> </p>
    <p><em type="bold">Fuomáš</em>: Go loguid, mearkkaid ja dakkáriid čállit bustávaiguin, de ii biddjo goallossáhcu. </p>
    <p><em type="italic">vihttalogievre</em>,<em type="italic"> vuosttašamanueansa</em>, <em type="italic">proseantamearka</em> </p>
    <p>Goallossázu atnit maiddái bálddalas goallossáni osiid gaskkas.</p>
    <p><em type="italic">sámi-ruoŧa (sátnegirji)</em> </p>
    <p><em type="italic">dulka-jorgaleaddji</em> </p>
    <p>Go goallosta goallossániid main lea oktasaš oassi, de atná goallossázu dan oasi sajis mii guđđojuvvo čálekeahttá (fuomáš guoros gaskka goallossázu ektui).</p>
    <p><em type="italic">čállin- ja lohkanmáhttu</em> </p>
    <p>24 <em type="italic">muorjemeastu ja -sáhppi</em> </p>
    <p>Gaskka geavaheami birra goallossázu oktavuođas, geahča 3.5-kapihttala.</p>
    <p>
      <em type="bold">Reduplikatiiva sániin </em>
    </p>
    <p>Reduplikatiiva (geardduheaddji) sániid gaskii bidjat goallossázu dalle go sáni álgooassi geardduhuvvo.</p>
    <p><em type="italic">maŋ-maŋŋálaga</em>,<em type="italic"> bál-bálddalaga</em>,<em type="italic"> badje-badjálagaid</em>, <em type="italic">un-unnánaš</em>, <em type="italic">viso-visot</em> </p>
    <p>
      <em type="bold">Olbmonamain ja fuolkevuođanamahusain </em>
    </p>
    <p>Go olbmonamma lea goallosnamma, de nama osiid gaskkas atnit goallossázu. Norgga ja Ruoŧa bealde lea dábálaš čállit goallosnamaid maiddái sázu haga. Olbmo namat čállojuvvojit nugo nammaguoddit daid čállet.</p>
    <p><em type="italic">Máhtte-Ánte </em>dahje <em type="italic">Máhtte Ánte </em></p>
    <p><em type="italic">Elle-Biret-Sárá </em>dahje <em type="italic">Elle Biret Sárá </em></p>
    <p>Go olbmonammii gullet ovddit buolvvaid olbmuid namat, de guđege buolvva olbmuid namaid gaskii ii čállojuvvo goallossáhcu.</p>
    <p><em type="italic">Heaika-Máhte Máhtte-Ánte </em>(Máhtte-Ánte lea Heaika-Máhte bárdni.) </p>
    <p><em type="italic">Kirstte Elle-Biret-Sárá</em> (Elle-Biret-Sárá lea Kirstte nieida.) </p>
    <p><em type="italic">Kirste-Márjjá Márgge Sunná-Máddji </em>(Sunná-Máddji lea Márgge nieida, ja Márge lea Kirste-Márjjá nieida.) </p>
    <p>Go goargu dahje sohkanamma lea goallosnamma, de nama osiid gaskkas sáhttá atnit goallossázu: <em type="italic">Áile Guttorm-Blind</em> dahje <em type="italic">Áile Guttorm Blind</em>.  </p>
    <p>Olbmonama ja fuolkevuođanamahusa gaskii maid biddjo goallossáhcu.</p>
    <p> <em type="italic">Juvvá-áddjá</em> </p>
    <p>25</p>
    <p><em type="italic"> Máret-Biret-goaski</em> </p>
    <p>Fuomáš ahte muhtun namaid oktavuođas goallossáhcu sáhttá leat áidna mii ovdanbuktá nama(id) ja fuolkevuođanamahusa gaskavuođa.</p>
    <p><em type="italic">Elle-siessá</em> (Siesá namma lea Elle.) </p>
    <p><em type="italic">Elle siessá</em> (Siessala namma lea Elle.) </p>
    <p><em type="italic">Biret-Ánne-áhkku</em> (Áhku namma lea Biret-Ánne.) </p>
    <p><em type="italic">Biret-Ánne áhkku</em> (Áhku nama eat dieđe, muhto su áhkkut lea Biret-Ánne.) </p>
    <p><em type="italic">Biret Ánne-áhkku</em> (Áhku namma lea Ánne, ja son lea Bireha nieida.) </p>
    <p><em type="italic">Nigá Máhte Elle-Sárá</em> (Elle-Sárá lea Máhte nieida, ja Máhtte lea Nigá bárdni.) </p>
    <p><em type="italic">Nigá-Máhte Elle-Sárá </em>(Elle-Sárá lea Niga-Máhte nieida.) </p>
    <p>
      <em type="bold">1.10 Jurddasáhcu     – </em>
    </p>
    <p>Jurddasáhcu lea guhkit go goallossáhcu.</p>
    <p>
      <em type="bold">Gaskkaid almmuheamis </em>
    </p>
    <p>Jurddasáhcu geavahuvvo muitalit gaskka man nu rájes man nu rádjai. Dalle ii leat gaska goappáge bealde jurddasázu.</p>
    <p><em type="italic">Romsa–Ivgubahta 120 km</em> </p>
    <p><em type="italic">9.00–14.15</em> </p>
    <p><em type="italic">vuossárga–bearjadat</em> </p>
    <p>26 <em type="italic">siidduin 25–100</em> </p>
    <p>
      <em type="italic">80–90 euro </em>
    </p>
    <p><em type="italic">Rámburáigi lávvordagaid: 9–13</em> </p>
    <p><em type="italic">Rabas 09–13</em>  </p>
    <p>Teavsttas lea vuohkkaseabbo čállit ná:</p>
    <p><em type="italic">Romssas Ivgubahtii lea 120 kilomehtera</em>. </p>
    <p><em type="italic">Rámbuvri lea rabas mánnodagas bearjadahkii</em>. </p>
    <p><em type="italic">Ášši lea čilgejuvvon 25. siiddus 100</em>. <em type="italic">siidui</em>. </p>
    <p><em type="italic">Rámbuvri lea rabas ovccis ovtta rádjai.</em> </p>
    <p>Go lea jurddasáhcu guovtti vuođđalogu gaskkas mat gullet ovtta jahkečuohtái, de sáhttá oanidit maŋibu.</p>
    <p><em type="italic">1995–1997</em> dahje <em type="italic">1995–97 </em>(ii fal *<em type="italic">1995–7</em>) </p>
    <p>Fuomáš erohusa <em type="italic">2–300 olbmo </em>(guovttis gitta golmmačuođi olbmui) ja <em type="italic">200–300 olbmo </em>(guoktegolbmačuođi olbmo).  </p>
    <p><em type="bold">Fuomáš</em>: Láhkateavsttaid ja paragráfaid logahallamis adno maid muhtumin jurddasáhcu. Guđege riikkas sázuid atnet iešguđetládje, ja dan dihte čuovvut vuođđoteavstta riikka merkenmálle. </p>
    <p>
      <em type="bold">Cealkaga botkemis </em>
    </p>
    <p>Jurddasáhcu adnojuvvo cealkaga botkemis. Jurddasáhcu  sáhttá ovdamearkka dihte sirret lassi dajaldagaid, čilgehusaid, várremiid, oktiibidjamiid ja dakkáriid. Dalle lea jurddasázu goappáge bealde guoros gaska.</p>
    <p>27</p>
    <p><em type="italic">Mii eat sáhte – eat jur dál – váldit badjelasamet lasi barggu.</em>  </p>
    <p>
      <em type="italic">Mun boađán – muitte fal dan – dakkaviđe go gearggan. </em>
    </p>
    <p>Dáin ovdamearkkain jurddasázuid sajis sáhttá maid atnit rihkuid dahje ruođuid. Rihkku lea neutrálamus dán golmma čállinmearkkas; jurddasáhcu ja ruođut leat nanu sirrenmearkkat. Jurddasázut deattuhit liigečilgehusa, ruođut fas čájehit ahte liigečilgehus ii leat nu deaŧalaš.</p>
    <p><em type="bold">Fuomáš</em>: Ii galgga bidjat čuoggá lasáhusa maŋábeallai, vaikko livččii ge cealkka. </p>
    <p><em type="italic">Son čilgii midjiide – vai ipmirdivččiimet – dan sáni maid anii logaldallamis</em>. </p>
    <p>Jus lasáhusas lea gažaldatmearka loahpas, de bidjat gažaldatmearkka loahppajurddasázu ovddabeallai.</p>
    <p><em type="italic">Son oahpahii midjiide – muitibehtet go? – olmmošvieruid.</em> </p>
    <p>Jurddasáhcu biddjo sáni dahje sániid ovdii maid ii áiggo čállit. Jurddasázu ovddabealde lea dalle nai guoros gaska.</p>
    <p><em type="italic">Gal diet gal lei dego –.</em> </p>
    <p>
      <em type="bold">Aisttonmearkkaid sajis </em>
    </p>
    <p>Jurddasázu sáhttá atnit aisttonmearkkaid sajis; ođđa ságastalli vuorrosátni lea ođđa linjás. Dalle lea gaska jurddasázu ja teavstta gaskkas.</p>
    <p type="listitem"><em type="italic">– Maid dál dagat? jearai Ánne. Fanas lea juo jođus.</em> </p>
    <p type="listitem"><em type="italic">– In merrii goit njuike, vástidii Biret.</em> </p>
    <p>28</p>
    <p>
      <em type="bold">Loguid geardduheapmi bustávaiguin </em>
    </p>
    <p>Go geardduhit loguid bustávaiguin, dalle bidjat gaskka jurddasázu ovddabeallai ja maŋábeallai.</p>
    <p><em type="italic">Son dinii 21 000 – guoktelogiovttaduhát – ruvnno ja mávssii 5 003 – vihttaduhátgolbma – ruvnno vearu. </em> </p>
    <p>
      <em type="bold">Ruđa dárkkuheamis  </em>
    </p>
    <p>Jurddasáhcu adnojuvvo nollaid sajis. Jurddasázu ovddabeallai ii galgga gaska.</p>
    <p><em type="italic">99,– kr </em>(dahje<em type="italic"> 99,00 kr</em>) </p>
    <p><em type="italic">67,– € </em>(dahje <em type="italic">67,00</em> <em type="italic">€</em>) </p>
    <p>
      <em type="bold">Falástallanbohtosiin  </em>
    </p>
    <p>Jurddasázu goappáge beallai ii biddjo guoros gaska.</p>
    <p><em type="italic"> Loahppačiekčamiid boađus šattai Guovdageaidnu–Kárášjohka: 2–1.</em> </p>
    <p><em type="italic">Fierrannjárga časkkii Báršši 5–0 gámabálkumis. </em> </p>
    <p>
      <em type="bold">Listemis </em>
    </p>
    <p><em type="italic">Hálbbiduvvon:</em> </p>
    <p type="listitem"><em type="italic">– hearvabáttit</em> </p>
    <p type="listitem"><em type="italic">– holberavda</em> </p>
    <p type="listitem"><em type="italic">– láđđi</em> </p>
    <p>29</p>
    <p>
      <em type="bold">1.11 Finju- dahjege njagusáhcu  / </em>
    </p>
    <p>
      <em type="bold">’dahje’-mearkkašumis </em>
    </p>
    <p>Finju- dahjege njagusáhcu muitala molssaeavttuid ja máksá ’dahje’.</p>
    <p><em type="italic">mánát/nuorat </em>(mánát dahje nuorat) </p>
    <p><em type="italic">sihkkel-/skearrobálggis </em>(sihkkel- dahje skearrobálggis) </p>
    <p>Dábálaš teavsttas lea dávjá vuohkkaseabbo atnit sáni <em type="italic">dahje </em>go finjusázu. </p>
    <p><em type="bold">Fuomáš</em>: Finjusáhcu ii mávsse ’ja’, ja dan dihte lea buoret čállit ovdamearkka dihte <em type="italic">barggut </em></p>
    <p><em type="italic">maid mánát ja nuorat sáhttet bargat</em> go <em type="italic">barggut maid mánát/nuorat sáhttet bargat</em>. </p>
    <p>Jus goappánai molssaeavttus (dahje buot molssaeavttuin) lea dušše okta sátni, de eat guođe gaskka goappáge beallai finjusázu.</p>
    <p><em type="italic">busse/girdi/fanas</em> </p>
    <p><em type="italic">náitalan/náitalkeahtes</em> </p>
    <p><em type="italic">dáro-/ruoŧa-/suomagillii</em> </p>
    <p><em type="italic">ja/dahje</em> </p>
    <p>Jus unnimusat ovttas molssaeavttuin leat guokte sáni dahje eanet sánit, de guođđit gaskka finjusázu(id) goappánai beallai.</p>
    <p><em type="italic">sádde ruovttoluotta / arkivere </em> </p>
    <p>
      <em type="italic">boahtá / ii boađe </em>
    </p>
    <p>30</p>
    <p>
      <em type="bold">Sálbma- ja lávllalinjáid sirremis </em>
    </p>
    <p>
      <em type="italic">Mun ilus juovlaruohta lean / go Jesus riegádii / go násti báittii šerrosit </em>
    </p>
    <p><em type="italic">Buohkat leat juo nohkadan / ládjobarggus viessalan</em> </p>
    <p><em type="bold">Fuomáš</em>: Lea guoros gaska finjusázu goappánai bealde. </p>
    <p>
      <em type="bold">’juohke’-mearkkašumis </em>
    </p>
    <p><em type="italic">20 km/d</em> (20 kilomehtera diimmus) </p>
    <p><em type="italic">12 m/s</em> (12 mehtera sekunddas) </p>
    <p>
      <em type="bold">Áigealmmuheamis </em>
    </p>
    <p>
      <em type="italic">2014/-15 skuvlajahki </em>
    </p>
    <p><em type="italic">2014/15 skuvlajahki</em> </p>
    <p><em type="bold">Fuomáš</em>: Go áigealmmuheamis lea olles kaleanddarjagiin sáhka, de berre atnit jurddasázu.  </p>
    <p><em type="italic">1996–2000-áigodat</em> </p>
    <p>
      <em type="bold">Cuovkamearkan </em>
    </p>
    <p><em type="italic">⅓</em>, <em type="italic">¾</em>, <em type="italic">⅞</em> </p>
    <p>31</p>
    <p>
      <em type="bold">Eará oktavuođain </em>
    </p>
    <p><em type="italic">c/o </em>(eŋgelas<em type="italic"> care of</em>, nappo <span type="quote">”guhte orru dan olbmo luhtte”</span>) </p>
    <p><em type="italic">http://www.samediggi.no/Giella/Stipeanda-ja-doarjja</em> </p>
    <p>
      <em type="bold">1.12 Ruođut  (...) [...] {...} &lt;...&gt; </em>
    </p>
    <p>Leat njealjelágan ruođut: dávgeruođut<em type="italic"> (...),</em> roahkkeruođut <em type="italic">[...]</em>, bárroruođut <em type="italic">{...}</em> ja čiehkaruođut <em type="italic">&lt;...&gt;</em>. Bárroruođut ja čiehkaruođut adnojuvvojit dábálaččat dušše fágačállosiin. Dás eat čilge daid anu.  </p>
    <p>Ruohtomearkkaid ja daid sisdoalu gaskii ii biddjo guoros gaska..</p>
    <p><em type="italic">Mun boađán (muitte fal dan), dakkaviđe go gearggan.</em> </p>
    <p>
      <em type="bold"> Dávgeruođut   </em>
    </p>
    <p>Dávgeruođuid atnit teakstaoasi birra mii lea lasáhussan, čilgehussan, molssaeaktun dahje čálli kommentáran.</p>
    <p><em type="italic">Dán rávagirjji olis sáhttet boahtit váidalusat (ja vel áitagat ge). </em> </p>
    <p><em type="italic">Muhtumat leat gohčodan </em>uksaráigge<em type="italic"> goallossátnin (substantiivan) ja muhtumat ges advearban.</em> </p>
    <p>Go ruohtoteaksta lea sierra cealkkan, de čállojuvvo maŋit ruohtu loahppagaskamearkka – čuoggá, gažaldatmearkka dahje čuorvvasmearkka – maŋábeallai.</p>
    <p><em type="italic">”Ellos Sápmi!” čurvo dalle. (Miellačájeheaddjit čurvo dan Čávžžus</em>.<em type="italic">) </em> </p>
    <p>32 Jus ruohtoteaksta lea nuppi cealkaga oassin ja loahpaha dan, de bidjat loahpparuohtomearkka loahpaheaddji gaskamearkka ovddabeallai.<em type="italic"> </em> </p>
    <p><em type="italic">Lei čielga ášši (dan doivo olbmot).</em>  </p>
    <p>Fuomáš ahte dákkár ruohtoteavsttas lea unna álgobustávva, vaikko livččii sáhttán leat sierra cealkkan. (Atnit stuora álgobustáva go vuosttaš sátni lea namma dahje eará sátni maid galgá čállit stuora álgobustávain.)</p>
    <p>Gažaldatmearkka ja čuorvvasmearkka bidjat ruođu maŋábeallai, jus dat gullá olles cealkagii.</p>
    <p><em type="italic">Leat go oaidnán man fárta Máret-Birehis lea (sus gii viehká ovttain gápmagiin)?</em>  </p>
    <p>Jus gažaldatmearka ja čuorvvasmearka gullet ruođu sisdollui, de galget dat ruođuid sisa.</p>
    <p><em type="italic">Mun dohppehin stuora guoli (16-kilosačča!).</em> </p>
    <p><em type="italic">Doppe oidnui giehka (guovssat?).</em> </p>
    <p>Ruođut leat dávjá rihku(id) sajis, ja nappo ii galgga atnit sihke rihku(id) ja ruođuid oktanaga.</p>
    <p><em type="italic">Juvvá (gean gástanamma lea Johan Olsen) lea Jáhkovuonas eret.</em> </p>
    <p>
      <em type="italic">Juvvá, gean gástanamma lea Johan Olsen, lea Jáhkovuonas eret. </em>
    </p>
    <p><em type="italic">Bohten (vaikko in livčče nu háliidan) čoahkkimii.</em> </p>
    <p><em type="italic">Bohten, vaikko in livčče nu háliidan, čoahkkimii.</em> </p>
    <p>33</p>
    <p>Ruođuid ovddabeallai ii galgga bidjat rihku earret dalle go rihkku gullá logahallamii.</p>
    <p><em type="italic">Niillas čuojahii (go ii ollen boahtit).</em>  </p>
    <p><em type="italic">Oahpahuvvo dárogillii, (davvi)sámegillii ja suomagillii.</em> </p>
    <p>Teaksta mii lea ruođuid siste álggahuvvo álo unnabustávain, jus ruođu ovddabealde ii leat stuora gaskamearka (čuokkis, gažaldatmearka, čuorvvasmearka). Galgá nappo leat unnabustávva maiddái dalle go ruođuid siste lea dievaslaš cealkka.</p>
    <p><em type="italic">Sámmol logai guovžža doarridan iežas (mii diehtit dál ahte lei ealgabeana!) gitta viesuid lusa.</em> </p>
    <p>Dán sáhttá čállit maid ná:</p>
    <p><em type="italic">Sámmol logai guovžža doarridan iežas gitta viesuid lusa. Mii diehtit dál ahte lei ealgabeana!</em> </p>
    <p><em type="bold">Roahkkeruođut [</em> </p>
    <p>Roahkkeruođuid atnit go sitáhtas guođđá oasi.</p>
    <p>Jus oanehis oasi guođđá, de merke ruođuid sisa golbma čuoggá.</p>
    <p><em type="italic">[...] de čatne sii seahkkanjálmmi ja viehkaledje dainna stohporáigge [...].</em> </p>
    <p>Jus guhkit oasi guođđá, de sáhttá merket golmmain jurddasázuin.</p>
    <p>34 <em type="italic">Samernas-bláđđái lea Pekka Kuhmunen muitalan skuvlavázzima birra dolin: ”Dalle šattaimet ieža dállastit gápmagiid juohke iđida [– – –] eat ge beassan njorostallat.”</em> </p>
    <p>Roahkkeruođut biddjojit sierra lasáhusaid birra, vai dat sirrejuvvojit eará ruođuin.</p>
    <p>
      <em type="italic">Biilavuoddji čilgii dáinna lágiin: <span type="quote">”Ledjen juste vuoddján olgeš guvlui go nubbi biila (rukses Toyota) bođii maŋis [Suoma guovllus]”</span>. </em>
    </p>
    <p>Roahkkeruođuid sáhttit bidjat siskkit ruohtun teavstta sisa.</p>
    <p><em type="italic">Dieđihan didjiide (geat lehpet searvan stivrii [gč. 2.5. reivve]), ahte mii eat mieđa dasa.</em> </p>
    <p>Jus čálli lasiha iežas mearkkašumiid sitáhttii, de bidjá daid roahkkeruođuid sisa.</p>
    <p><em type="italic">Ovdaolmmoševttohas logai: ”Olbmot [Kárášjoga báikkálaš searvi] leat vuosttaldan mu suollemas vugiiguin.”</em> </p>
    <p><em type="italic">Dan birra lea J[ohan] D[aniel] Hætta čállán.</em> </p>
    <p>Jus sitáhtas lea čállinmeattáhus dahje eará boasttuvuohta, de čálesta dan maŋŋái roahkkeruođuid sisa <em type="italic">[sic!]</em>, <em type="italic">[sic]</em> dahje dušše<em type="italic"> [!]</em>. </p>
    <p>
      <em type="italic">Dáppe sáhttá vánddardit luonddus ja vuodjit heargiin [sic]. </em>
    </p>
    <p>
      <em type="italic">Lávvardat lea vahku 8. [sic!] beaivi. </em>
    </p>
    <p>
      <em type="italic">Lávvardat lea vahku 8. [!] beaivi. </em>
    </p>
    <p>35</p>
    <p>
      <em type="bold">2 EARÁ MEARKKAT </em>
    </p>
    <p>
      <em type="bold">2.1 Apostrofa  ’  </em>
    </p>
    <p>Apostrofas lea rihku hápmi, muhto dat lea linjá badjeravddas. Apostrofa ii leat seamma mearka</p>
    <p>go akseanta mii lea ovdamearkka dihte bustávas <em type="italic">á</em>. Apostrofaid hápmi rievddada iešguđet </p>
    <p>gielain: sámegielas čállit daid seammaládje go ruoŧa-, dáro- ja suomagielas, ná: ’sátni’, muhto eŋgelasgielas dat čállojuvvojit ná: ‘word’.</p>
    <p>Apostrofaid gaskii sáhttá čállit ovdamearkka dihte sáni dahje cealkaga mearkkašumi.</p>
    <p><em type="italic">guelie ’guolli’</em> <em type="italic">Aehtjie gåetesne. ’Áhčči lea ruovttus.’ </em></p>
    <p>
      <em type="bold">2.2 Akseantamearka     ´ </em>
    </p>
    <p>Akseantamearka lea sámegielas oahpes mearka, ja sirre <em type="italic">a</em>- ja <em type="italic">á</em>-bustáva. Akseanta merkejuvvo gurut guovllus bajás olgeš guvlui. Akseanta ii leat seamma mearka go apostrofa. </p>
    <p>Muhtun vierissániin adnojuvvo akseantamearka <em type="italic">e</em> bajábealde, váldodeattu merket. </p>
    <p><em type="italic">portemoné, supé</em> </p>
    <p>Muhtin vierisgiel namain lea akseantamearka.</p>
    <p><em type="italic">Émile, René, Andalucía</em>  </p>
    <p>36</p>
    <p>Loatnasániin akseanttat čájehit táktaráji vai vokálaovttastupmi ii lohkkojuvvo diftoŋgan.</p>
    <p><em type="italic">filéa</em>,<em type="italic"> filéastit</em> </p>
    <p><em type="italic">areála</em>,<em type="italic"> lineára</em>,<em type="italic"> teáhter</em> </p>
    <p><em type="italic">móa-loddi</em> </p>
    <p>
      <em type="bold">2.3 Gravismearka  ` </em>
    </p>
    <p>Gravismearka merkejuvvo nuppe guvlui go akseantamearka, namalassii gurut guovllus vulos olgeš guvlui. Gravismearka adnojuvvo dušše vierronamain.</p>
    <p><em type="italic">Genève, Berlème, Jonquièr </em> </p>
    <p>
      <em type="bold">2.4 Juolgenohtamearka (vuollečujuhusmearka)    </em>
    </p>
    <p>Unna nummaraš loktosis sáni dahje čállinmearkka maŋis čujuha juolgenohtii. Jus juolgenohta guoská ovttaskas sátnái, de bidjat dan njuolga sáni maŋábeallai. Jus juolgenohta guoská olles cealkagii, de bidjat dan čuoggá, rihku dahje dakkára maŋábeallai.</p>
    <p><em type="italic">Gaskaoali mihtidat guokte goartila</em><em type="italic"> niskkis bogi rádjai. </em> </p>
    <p><em type="italic">Vuovdečuohppan goarida boazodoalu.</em> </p>
    <p> <em type="italic">Goartil lea sullii 15 centimehtera.  </em></p>
    <p> <em type="italic">Dán birra sáhtát lohkat eanet SVT neahttasiiddus. </em></p>
    <p>37</p>
    <p>Jus siiddus lea dušše okta juolgenohta, de juolgenohta sadjái sáhttá maid bidjat nástti (<em type="italic">*</em>). </p>
    <p>
      <em type="bold">2.5 Paragráfamearka   § </em>
    </p>
    <p>Paragráfamearkka atnit earret eará lágain, láhkaásahusain ja njuolggadusain ja dan čállit ná: <em type="italic">15. §</em> (vihttanuppelogát paragráfa) dahje <em type="italic">§ 15</em> (paragráfa vihttanuppelohkái). </p>
    <p>
      <em type="bold">2.6 Proseantamearka    % </em>
    </p>
    <p>Proseantamearkka atnit dušše loguid oktavuođas. Nummara ja proseantamearkka gaskkas lea okta guoros gaska.</p>
    <p><em type="italic">25 %</em>, <em type="italic">100 %</em> </p>
    <p>Jus teavsttas ii leat nummar, de čállit <em type="italic">proseanta</em>-sáni bustávaiguin. </p>
    <p type="listitem"><em type="italic">– Galle proseantta mávssát vearu?</em> </p>
    <p type="listitem"><em type="italic">– Golbmalogi proseantta. </em>(dahje<em type="italic"> 30 proseantta</em>) </p>
    <p><em type="italic">Sámediggái sirdojuvvo dihto proseantamearri stáhtabušeahtas sámi áššiide.</em> </p>
    <p><em type="bold">Fuomáš</em>:<em type="bold"> </em>Ii galgga čállit <em type="italic">%-mearri</em>,<em type="italic"> </em>muhto<em type="italic"> proseantamearri.</em> </p>
    <p>38</p>
    <p>
      <em type="bold">2.7  Mearkkaid gaska </em>
    </p>
    <p>
      <em type="bold">Mihtuid, deattuid ja sullasaččaid mearkkat </em>
    </p>
    <p>Gráda, juolgemihtu ja dumá mearkkaid ovddabealde ii leat gaska.</p>
    <p><em type="italic">+25° C</em>,<em type="italic"> 35° </em>(gráda), <em type="italic">3' </em>(juolgemihtu),<em type="italic"> 3"  </em>(dumá)<em type="italic"> </em> </p>
    <p>Vuođđorehkenastinmearkkaid ovdda- ja maŋábeallai biddjo okta guoros gaska.</p>
    <p><em type="italic">12 + 13 = 25  2 × 3 = 6  3 – 2 = 1  22 : 2 = 11</em> </p>
    <p>Dáid mearkkaid: <em type="italic">&amp; </em>(’ja’), <em type="italic">&lt;</em> (’unnit go’) ja <em type="italic">&gt;</em> (’stuorit go’) ovddabeallai ja maŋábeallai maid bidjat ovtta guoros gaskka. </p>
    <p>
      <em type="italic">Nickel &amp; Sammallahti: Nordsamisk grammatikk </em>
    </p>
    <p>
      <em type="italic">&lt; 47    </em>
    </p>
    <p>
      <em type="italic">&gt; 6  </em>
    </p>
    <p><em type="bold">Fuomáš</em>: Eat ane guoros gaskka go mearkkat <em type="italic">+</em> ja <em type="italic">-</em> gusket dihto lohkui (positiiva dahje negatiiva lohkui). </p>
    <p><em type="italic">3 – 4 =  –1 </em> </p>
    <p><em type="italic">4a – ( –1b + 2a)</em> </p>
    <p><em type="italic">+25° C</em> </p>
    <p>39</p>
    <p>
      <em type="bold"> SÁNIT </em>
    </p>
    <p>
      <em type="bold">3.1 Vierissánit ja loatnasánit </em>
    </p>
    <p>Sánit mat leat boahtán eará gielain, leat jogo loatnasánit dahje vierissánit. Loatnasániin oaivvilduvvo sátni mii lea guhká leamaš anus ja heivehuvvon nu ahte sáhttá leat váttis fuobmát loatnasátnin, jos ii dovdda giellahistorjjá ja loatnasáni duogáža. Dákkár sániid giellageavaheaddjit eai láve amašit, nugo ovdamearkka dihte <em type="italic">mihcamárat</em> ja <em type="italic">bábir</em>. Vierissániin fas oaivvilduvvo loatnasátni mii ii leat ollásit heivehuvvon ja man álkibut sáhttá oaidnit álgoálgosaččat eará giela sátnin. Vierissánit leat ovdamearkka dihte latiinnagiel sánit mat eará gielaid čađa leat boahtán maiddái sámegillii, nugo ovdamearkka dihte <em type="italic">demokratiija</em> ja <em type="italic">subjeakta</em>. Vierissánit sáhttet muhtomin geavahuvvot heivehalakeahtes sitáhttaloatnan, ovdamearkka dihte <em type="italic">pizza</em>, muhto dábálaččat dat heivehuvvojit jos daid lea váttis muđui sojahit. Dán áigge vierissánit bohtet earenoamážit eaŋgalsgielas. </p>
    <p>
      <em type="bold">Vierissániid heiveheapmi </em>
    </p>
    <p>Moattetávttat vierissániin ii rievdda álgotákta. Dušše dat tákta mii sojahuvvo, sáni maŋimuš tákta, heivehuvvo sámegiela sátneminstarii</p>
    <p><em type="italic">filosofiija</em>, <em type="italic">trilogiija</em>, <em type="italic">biologiija</em>, <em type="italic">energiija</em>, <em type="italic">geografiija</em>, <em type="italic">epidemiija</em>, <em type="italic">symfoniija</em>, </p>
    <p><em type="italic">aviisa, politihkka</em>,<em type="italic"> instituhtta</em>,<em type="italic"> bušeahtta</em>,<em type="italic"> organisašuvdna</em>,<em type="italic"> kanovdna</em>,<em type="italic"> diagrámma</em>,<em type="italic"> kapitála</em>,<em type="italic"> kanála</em>, <em type="italic">turista</em><em type="bold">, </em><em type="italic">studeanta</em>,<em type="italic">  akseanta</em>,<em type="italic"> kataloga</em>,<em type="italic"> synoniibma </em>(maiddái: <em type="italic">synonyma</em>),<em type="italic"> margariidna </em>(maiddái: <em type="italic">márgár</em>), <em type="italic">analiisa</em> (maiddái: <em type="italic">analysa</em>), <em type="italic">universitehta</em><em type="bold">, </em><em type="italic">lokatiiva</em>,<em type="italic"> eksámen</em>,<em type="italic"> systema</em>,<em type="italic"> kapihtal</em> </p>
    <p><em type="italic">struktureret</em>,<em type="italic"> registreret </em> </p>
    <p><em type="italic">normatiiva</em>,<em type="italic"> sosiála</em>,<em type="italic"> nationála</em> </p>
    <p>40</p>
    <p>Báikenamain ii čállojuvvo goassege <em type="italic">-iija</em>-loahppa. Dan dihte čállit ovdamearkka dihte <em type="italic">Tansania</em>. </p>
    <p>Go vierissánis dahje -namas lea dušše okta tákta ja <em type="italic">-ia</em>-loahppa, de sátni ii heivehuvvo.   </p>
    <p><em type="italic">media</em>,<em type="italic"> mafia</em> </p>
    <p>Dán táktaminstara mielde heivehuvvojit maiddái dát sánit:</p>
    <p><em type="italic">symposia</em>, <em type="italic">privilegia</em> </p>
    <p><em type="italic">komedia</em> (maiddái: <em type="italic">komediija</em>), <em type="italic">tragedia </em>(maiddái: <em type="italic">tragediija</em>)  </p>
    <p><em type="bold">Fuomáš</em>: Go vierissátni lea goallossáni mearusoassin (álgolađasin), de dasa ii galgga lasihit eará gielaid elemeanttaid. Dan dihte čállit ovdamearkka dihte <em type="italic">eksámenbargu</em>, vrd. dárogiela <em type="italic">eksamensoppgave</em>. </p>
    <p>
      <em type="bold">Vierissániid sojaheapmi </em>
    </p>
    <p>Vierissánit sojahuvvojit nugo earánai sánit dan mielde guđe sojahanluohkkái dat gullet.</p>
    <p><em type="italic">matematihkas </em>(nugo <em type="italic">luhkas</em>)<em type="italic"> </em> </p>
    <p><em type="italic">diagrámmii </em>(nugo <em type="italic">nammii</em>)<em type="italic"> </em> </p>
    <p><em type="italic">eksámeniidda </em>(nugo <em type="italic">beatnagiidda</em>)  </p>
    <p><em type="italic">systemaide </em>(nugo <em type="italic">namaide</em>)  </p>
    <p><em type="italic">margariinnas </em>(nugo <em type="italic">viinnas</em>)  </p>
    <p><em type="italic">lokatiivii </em>(nugo <em type="italic">niidii</em>) </p>
    <p><em type="bold">Fuomáš</em>: <em type="italic">-iija</em>-loahpas ii leat dássemolsašupmi. </p>
    <p>41 <em type="italic">filosofiija </em>: <em type="italic">filosofiijas</em>   </p>
    <p><em type="italic">energiija </em>: <em type="italic">energiijain</em> </p>
    <p><em type="bold">Fuomáš</em>: Sániid maid loahpas lea <em type="italic">-iija</em>, sáhttá illatiivvas sojahit guovtti ládje. </p>
    <p><em type="italic">energiijii </em>dahje <em type="italic">energiijai</em> </p>
    <p><em type="italic">biologiijii </em>dahje <em type="italic">biologiijai</em> </p>
    <p><em type="italic">geografiijii </em>dahje <em type="italic">geografiijai </em></p>
    <p><em type="italic">komediijiide </em>dahje <em type="italic">komediijaide</em> </p>
    <p><em type="bold">Fuomáš</em>: Sániin main lea <em type="italic">-ia</em>-loahppa, bissu ovttaidlogu illatiivahámiin <em type="italic">a</em>. </p>
    <p><em type="italic">mediai</em> </p>
    <p><em type="italic">mafiai</em> </p>
    <p><em type="italic">komediai</em> </p>
    <p><em type="italic">Italiai</em> </p>
    <p>
      <em type="bold">Eará gielaid olbmonamaid sojaheapmi </em>
    </p>
    <p>Namat berrejit čállojuvvot nu mo nammaguoddit ieža daid geavahit. Jus olmmoš guoddá dušše ovdamearkka dihte dárogiel nammahámi, de nama ii berre heivehit sámegillii.</p>
    <p><em type="italic">Mu vilbeliid namat leat Hans-Erik ja Piera-Niillas. Hánsa-Máhtte ja Per Ole eaba leat mu vilbealit. </em> </p>
    <p>Teavstta álggus sáhttá atnit sihke olbmo sámegiel nama ja virggálaš nama. Das maŋŋil atná nama dahje namaid dan mielde movt dat heivejit vuohkkasepmosit tekstii.</p>
    <p>42</p>
    <p><em type="italic">Mielkebiila gopmánii luottas eret Njávdámis. Dan oinnii Niillas Mihkkala Káre, Kaarina Mikkelsdatter Hætta</em>. <em type="italic">”Gal mun juo suorganin!” muitala Káre NRK Sápmái.  </em> </p>
    <p>Earágiel namat čállojuvvojit virggálaš nammahámi mielde, dušše (gaskavokálat ja) kásusgehčosat lasihuvvojit.</p>
    <p><em type="italic">Dan mun gullen Seija Kovakivis ja Gaute Borgas Göteborgas</em>.<em type="italic"> </em> </p>
    <p><em type="italic">Maria Mikkelsen guovttos Synnøve Åsebøniin oaččuiga journalistabálkkašumi.</em> </p>
    <p>Eará gielaid namat sojahuvvojit sámegiela sojahanminstariid mielde. Sátnemáddagis sáhttá dattetge leat variašuvdna. Eará gielaid namaid sojaheapmi ii leat vel vuđolaččat guorahallon,</p>
    <p>dan dihte dás čájehuvvojit dušše dábálaččamus nammatiippaid sojaheami ovdamearkkat.</p>
    <p><em type="italic">-a-</em> ja<em type="italic">-i-</em>loahppasaš namain ii rievdda máddaga loahppavokála go namat sojahuvvojit.  </p>
    <p>
      <em type="bold"> ovttaidl. máŋggaidl. ovttaidl. máŋggaidl.  </em>
    </p>
    <p>
      <em type="bold">nom.  </em>
      <em type="italic">Klara Klarat Sari Sarit </em>
    </p>
    <p>
      <em type="bold">gen.-akk. </em>
      <em type="italic">Klara Klaraid Sari Sariid </em>
    </p>
    <p>
      <em type="bold">ill. </em>
      <em type="italic">Klarai Klaraide Sarii Sariide </em>
    </p>
    <p>
      <em type="bold">lok.  </em>
      <em type="italic">Klaras Klarain Saris Sariin </em>
    </p>
    <p>
      <em type="bold">kom.  </em>
      <em type="italic">Klarain Klaraiguin Sariin Sariiguin </em>
    </p>
    <p>
      <em type="bold">ess.  </em>
      <em type="italic">                  Klaran                    Sarin </em>
    </p>
    <p><em type="italic">-e-</em> ja <em type="italic">-o-</em>loahppasaš bárrastávvalnamaid sáhttá sojahit dábálaš sojahanminsttariid mielde. Muhtin namain dattetge máddaga loahppavokála seailu. Dát guoská maiddái dakkár namaide maid čállojuvvon hámi loahpas lea konsonánta mii ii jietnaduvvo. </p>
    <p>
      <em type="bold"> ovttaidl. máŋggaidl. ovttaidl. máŋggaidl.  </em>
    </p>
    <p>43 <em type="bold">nom.  </em><em type="italic">Ville Villet Veijo Veijot </em></p>
    <p>
      <em type="bold">gen.-akk. </em>
      <em type="italic">Ville Villiid ~ Villeid Veijo Veijuid ~ Veijoid </em>
    </p>
    <p>
      <em type="bold">ill. </em>
      <em type="italic">Villii ~ Villei Villiide ~ Villeide  Veijui ~ Veijoi Veijuide ~ Veijoide </em>
    </p>
    <p>
      <em type="bold">lok.  </em>
      <em type="italic">Villes ~ Villein Villiin ~ Villein Veijus ~ Veijos Veijuin ~ Veijoin </em>
    </p>
    <p>
      <em type="bold">kom.  </em>
      <em type="italic">Villiin Villiiguin ~ </em>
    </p>
    <p>
      <em type="italic">Veijuin ~ Veijoin Veijuiguin ~ Veijoiguin </em>
    </p>
    <p>
      <em type="italic">Villeiguin </em>
    </p>
    <p>
      <em type="bold">ess.  </em>
      <em type="italic">          Villen                                                 Veijon </em>
    </p>
    <p>Namain maid loahpas lea vokála mii ii gula sámegiela alfabehtii, seailu loahppavokála nama sojahettiin.</p>
    <p>
      <em type="bold"> ovttaidl. máŋggaidl. ovttaidl. máŋggaidl.  </em>
    </p>
    <p>
      <em type="bold">nom.  </em>
      <em type="italic">Henry Henryt André Andrét </em>
    </p>
    <p>
      <em type="bold">gen.-akk. </em>
      <em type="italic">Henry Henryid André Andréid </em>
    </p>
    <p>
      <em type="bold">ill. </em>
      <em type="italic">Henryi Henryide Andréi Andréide </em>
    </p>
    <p>
      <em type="bold">lok.  </em>
      <em type="italic">Henrys Henryin Andrés Andréin </em>
    </p>
    <p>
      <em type="bold">kom.  </em>
      <em type="italic">Henryin Henryiguin Andréin Andréiguin </em>
    </p>
    <p>
      <em type="bold">ess.  </em>
      <em type="italic">                   Henryn                     Andrén </em>
    </p>
    <p>Ovttastávvalnamaid sojahit dego dat livčče <em type="italic">-a-loahppasaš </em>namat. </p>
    <p>
      <em type="bold"> ovttaidl. máŋggaidl. ovttaidl. máŋggaidl.  </em>
    </p>
    <p>
      <em type="bold">nom.  </em>
      <em type="italic">Per Perat Liv Livat </em>
    </p>
    <p>
      <em type="bold">gen.-akk. </em>
      <em type="italic">Pera Peraid Liva Livaid </em>
    </p>
    <p>
      <em type="bold">ill. </em>
      <em type="italic">Perii ~ Perai Peraide Livii ~ Livai Livaide </em>
    </p>
    <p>
      <em type="bold">lok.  </em>
      <em type="italic">Peras Perain Livas Livain </em>
    </p>
    <p>44 <em type="bold">kom.  </em><em type="italic">Perain Peraiguin Livain Livaiguin </em></p>
    <p>
      <em type="bold">ess.  </em>
      <em type="italic">                     Peran                        Livan </em>
    </p>
    <p><em type="bold">Fuomáš</em>: Ovttaidlogu illatiivvas máddaga loahppavokálan sáhttá leat juogo <em type="italic">a </em>dahje <em type="italic">i</em>. </p>
    <p>Konsonántaloahppasaš bárahisstávvalnamat sojahuvvojit bárahisstávvalmáttat nomeniid sojahanminstara mielde. Dát guoská maiddái daidda namaide maid čállojuvvon hámi loahpas lea konsonánta mii ii jietnaduvvo.</p>
    <p> <em type="bold">ovttaidl.</em> <em type="bold">máŋggaidl.</em> <em type="bold">ovttaidl.</em> <em type="bold">máŋggaidl.</em> </p>
    <p><em type="bold">nom.</em> <em type="italic">Astrid Astridat Øivind Øivindat </em></p>
    <p><em type="bold">gen.-akk.</em> <em type="italic">Astrida Astridiid Øivinda Øivindiid </em></p>
    <p><em type="bold">ill.</em>  <em type="italic">Astridii Astridiide Øivindii Øivindiidda </em></p>
    <p><em type="bold">lok.</em> <em type="italic">Astridis Astridiin Øivindis Øivindiin </em></p>
    <p><em type="bold">kom.</em> <em type="italic">Astridiin Astridiiguin Øivindiin Øivindiiguin </em></p>
    <p><em type="bold">ess.</em> <em type="italic">            Astridin                       Øivindin </em></p>
    <p><em type="bold">Fuomáš</em>: Suomagiela <em type="italic">-nen</em>-loahppasaš namaid sojahit sámegiela sojahanminstara mielde. Daid sáhttá maid sojahit nu ahte atná vuođđun suomagiela sojahanmáddaga.  </p>
    <p>
      <em type="bold"> ovttaidl. máŋggaidl. </em>
    </p>
    <p>
      <em type="bold">nom.  </em>
      <em type="italic">Virtanen Virtanenat ~ Virtasat </em>
    </p>
    <p>
      <em type="bold">gen.-akk.  </em>
      <em type="italic">Virtanena ~ Virtasa Virtaneniid ~ Virtasiid </em>
    </p>
    <p>
      <em type="bold">ill. </em>
      <em type="italic">Virtanenii ~ Virtasii Virtaneniidda ~ Virtasiidda </em>
    </p>
    <p>
      <em type="bold">lok.  </em>
      <em type="italic">Virtanenis ~ Virtasis Virtaneniin ~ Virtasiin </em>
    </p>
    <p>
      <em type="bold">kom.  </em>
      <em type="italic">Virtaneniin ~ Virtasiin  Virtaneniiguin ~ Virtasiiguin </em>
    </p>
    <p>
      <em type="bold">ess.  </em>
      <em type="italic">                 Virtanenin ~ Virtasin </em>
    </p>
    <p>45 Sámi namat mat leat čállojuvvon eará gielaid čállinvugiid mielde, sojahuvvojit dego eará gielaid namat, geahča ovdalis namuhuvvon ovdamearkkaid.</p>
    <p><em type="italic">Ailo</em> :<em type="italic"> Ailoi</em>, <em type="italic">Ravna </em>: <em type="italic">Ravnas</em>, <em type="italic">Maaret : Maaretii</em>, <em type="italic">Ande </em>:<em type="italic"> Andiin </em></p>
    <p>
      <em type="bold">3.2  Sátnejuohkin </em>
    </p>
    <p>Sániid sáhttá juohkit stávvaliid mielde.</p>
    <p>
      <em type="bold">Konsonántaguovddáža juohkin </em>
    </p>
    <p>Go konsonántaguovddážis leat guokte konsonántta, de juohkit daid gaskka.</p>
    <p><em type="italic">bieb-mu</em>,<em type="italic"> gud-ni</em>,<em type="italic"> jog-ŋet</em>,<em type="italic"> fas-kut</em>,<em type="italic"> ruoš-kit</em>,<em type="italic"> ruos-ta</em>,<em type="italic"> bus-sá</em> </p>
    <p>Go konsonántaguovddážis leat golbma konsonántta ja guokte dain leat ovttaláganat, de juohkit ovttalágan konsonánttaid gaskka.</p>
    <p><em type="italic">áhč-či</em>,<em type="italic"> gáhk-ku</em>,<em type="italic"> bán-no-gáhk-ku</em>,<em type="italic"> ád-djá</em>,<em type="italic"> viel-lja</em>,<em type="italic"> spán-nja</em> </p>
    <p>Go konsonántaguovddážis leat golbma iešguđetlágan konsonántta, de juohkit gievrras dásis nu ahte maŋit oassái šaddet guokte konsonántta.</p>
    <p><em type="italic">suor-bma</em>,<em type="italic"> sár-dni</em>,<em type="italic"> gar-gŋil</em>,<em type="italic"> háv-ski</em>,<em type="italic"> rám-ški</em>,<em type="italic"> náv-sti</em> </p>
    <p>Geanohis dásis maŋit stávvalii báhcá dušše okta konsonánta.</p>
    <p>46 <em type="italic">suorp-ma</em>,<em type="italic"> sárt-ni</em>,<em type="italic"> goark-ŋun</em>,<em type="italic"> fierp-mit</em> </p>
    <p><em type="bold">Fuomáš</em>:<em type="bold"> </em>Vuosttaš<em type="bold"> </em>stávvalii báhcá dušše okta konsonánta. Nu maiddái sániin maid konsonántaguovddážiin leat njeallje konsonántta, nugo sániin main lea konsonánta + <em type="italic">dnj.</em>  </p>
    <p><em type="italic">skur-dnjasat</em>,<em type="italic"> seav-dnjat</em>,<em type="italic"> ráv-dnji </em> </p>
    <p><em type="bold">Fuomáš</em>:<em type="italic"> hj</em>,<em type="italic"> hl</em>,<em type="italic"> hm</em>,<em type="italic"> hn</em>,<em type="italic"> nj</em>, ja<em type="italic"> hr </em>čállojuvvojit oktii dan dihte go dain lea guđesge dušše okta jietnadat. Daid nappo ii galgga juohkit. </p>
    <p><em type="italic">da-hje</em>,<em type="italic"> skáv-hli</em>,<em type="italic"> dui-hmi</em>,<em type="italic"> čái-hni</em>,<em type="italic"> ma-njis</em>,<em type="italic"> suo-njar</em>,<em type="italic"> sku-hrai-dit</em> </p>
    <p>
      <em type="bold">Vokálaid juohkin </em>
    </p>
    <p>Diftoŋgga ii galgga juohkit.</p>
    <p><em type="italic">oa-sus</em>,<em type="italic"> ie-žas</em>,<em type="italic"> ea-rán</em>, <em type="italic">stuo-ris </em></p>
    <p>Ii galgga juohkit stávvalráji bokte<em type="bold"> </em>nu ahte báhcá dušše okta vokála.  </p>
    <p><em type="italic">álás </em>(<em type="italic">*á-lás</em>),<em type="italic"> eret </em>(<em type="italic">*e-ret</em>),<em type="italic"> isit </em>(<em type="italic">*i-sit</em>) </p>
    <p>
      <em type="bold">3.3 Stuora álgobustávat ja unna álgobustávat </em>
    </p>
    <p>Namaid čállit stuora álgobustávain, namahusaid fas unna álgobustávain.</p>
    <p><em type="italic">Áslat</em>,<em type="italic"> Áŋŋel</em>,<em type="italic"> Ruoŧŧa</em>,<em type="italic"> Čebo</em>,<em type="italic"> Suomaluodda</em>  </p>
    <p>47 <em type="italic">direktora</em>,<em type="italic"> oahpaheaddji</em>,<em type="italic"> áŋŋellaš</em>, <em type="italic">ruoŧŧelaš</em>,<em type="italic"> allaskuvla</em> </p>
    <p>Muhtun sániid atnit muhtomin namman, muhtomin fas namahussan. Muhtomin sáhttá leat váttis mearridit goabbá ain lea, namma vai namahus. Ovdamearkka dihte <em type="italic">Sápmi </em>lea namma go dat čujuha geográfalaš guvlui, ja <em type="italic">sápmi </em>fas lea namahus go dat čujuha olbmui, gillii ja dakkáriidda. </p>
    <p><em type="italic">Dán vahkkoloahpa lágiduvvo juoiganoasi oassefinála Ruoŧa beale Sámis.</em> </p>
    <p><em type="italic">Ođđa dutkan duođašta ahte sámit leat viššalat politihkket.</em> </p>
    <p>Stuora ja unna álgobustáva merken departemeanttaid (ministeriijaid) namain lea iešguđet riikkain iešguđetládje. Muhtin riikkain čállet departemeanttaid namaid váldogielas stuora álgobustávain, ja nuppiin fas unna álgobustávain. Mii čuovvut dan merkenmálle mii lea dábálaš guđege riikkas.</p>
    <p>Skuvlaluohká namaid sáhttá čállit stuorabustávain dahje unnabustávain.</p>
    <p><em type="italic">B-luohkká</em>, <em type="italic">c-luohkká</em>, <em type="italic">3A</em>,<em type="italic"> 5c </em> </p>
    <p>
      <em type="bold">Stuora álgobustávva </em>
    </p>
    <p><em type="bold">Cealkaga álggus</em> </p>
    <p>Teavstta vuosttaš sánis ja cealkaga loahppačuoggá maŋis lea stuora álgobustávva.</p>
    <p>
      <em type="italic">Mánná čierru. Áhčči vuohttu máná. </em>
    </p>
    <p>Cealkaga loahppačuoggá maŋábealde sáhttá atnit stuora álgobustáva maiddái dalle go ođđa cealkaga álggaha sátni mii muđui čállo unna álgobustávain.</p>
    <p>48</p>
    <p>
      <em type="italic">Vincent van Gogh jámii nuorran. Van Gogh dáidaga sáhttá dán geasi fitnat geahččame Oslos.  </em>
    </p>
    <p>dahje:</p>
    <p>
      <em type="italic">Vincent van Gogh jámii nuorran. van Gogh dáidaga sáhttá dán geasi fitnat geahččame Oslos.  </em>
    </p>
    <p><em type="italic">Eanas vearbbat leat bárrastávvalvearbbat. </em>Boahtit<em type="italic">-vearba lea okta dain. </em>dahje:<em type="italic"> Eanas vearbbat leat bárrastávvalvearbbat. </em>boahtit<em type="italic">-vearba lea okta dain.</em> </p>
    <p>Vuosttaš sátnái duppalčuoggá maŋábealde bidjat stuora álgobustáva go sátni álggaha cealkaga.</p>
    <p><em type="italic">Dál manai fas nu: Mii vuoittáhalaimet.</em> </p>
    <p><em type="italic">Oahpaheaddji álggahii: ”Dál dii lehpet álgán nuoraidskuvlii!”</em> </p>
    <p><em type="italic">Son fuobmái dakkaviđe maid oahpaheaddji vikkai muitalit: Leage earáid vuostá nu movt ieš háliidat ahte earát galget leat du vuostá.</em> </p>
    <p><em type="italic">Ánte jurddašii: ”Galggan go son muitalit dan maid dieđán?”</em> </p>
    <p><em type="bold">Namain</em> </p>
    <p>Stuora álgobustáva atnit olbmuid, girjjiid, aviissaid, bláđiid, nástegovvosiid ja almmi gáhppálagaid, elliid, visttiid ja dakkáriid namain. Mii čállit olbmuid, ásahusaid ja eará dakkáriid namaid seammaládje go sii ieža čállet.</p>
    <p><em type="italic">Ovllá</em>,<em type="italic"> Čebo</em>,<em type="italic"> Áššu</em>,<em type="italic"> Áhkobiemmu</em>,<em type="italic"> Báktehárji</em>,<em type="italic"> Nieida Márjá</em>,<em type="italic"> Johánas Gásttašeaddji</em>,<em type="italic"> Gonagaslaš Majestehta Ruvdnaprinsa Haakon</em>, <em type="italic">Finnmark Dagblad</em>, <em type="italic">Norrbottens-Kuriren</em> </p>
    <p>49</p>
    <p>Oskku ja mytologalaš namaide bidjat maid stuora álgobustáva.</p>
    <p><em type="italic">Ipmil</em> (muhto: <em type="italic">dološ sámi ipmilat</em>), <em type="italic">Hearrá</em>,<em type="italic"> Sivdnideaddji</em>,<em type="italic"> Olbmobárdni</em>,<em type="italic"> Juksáhkká</em>,<em type="italic"> Uksáhkká</em>,<em type="italic"> Venus</em>,<em type="italic"> Amor, Jehova, Allah, Buddha </em></p>
    <p><em type="bold">Fuomáš</em>: Go namat geavahuvvojit metaforalaččat dahje idiomáhtalaččat, de eai čállo stuora álgobustávain, nu go Ipmil čuovvovaš ovdamearkkas: </p>
    <p>
      <em type="italic">”Vuoi ipmil árpmit go dat lei čáppat!” </em>
    </p>
    <p>(Reivve) bajilčállagiidda, konvoluhtaide ja dakkáriidda čállit stuora álgobustáva eat ge ane čuoggá bajilčállaga ja dakkára loahpas.</p>
    <p><em type="italic">Ráhkis Niillas</em> </p>
    <p><em type="italic">Buorre eadni</em> </p>
    <p><em type="italic">Sátnejođiheaddji Anne Boine </em>(muhto: <em type="italic">Anne Boine, sátnejođiheaddji</em>) </p>
    <p>Stuora álgobustáva čállit ásahusaid, organisašuvnnaid, fitnodagaid, servviid ja politihkalaš bellodagaid, suohkaniid ja gielddaid namaide.</p>
    <p><em type="italic">Dáloniid listu</em>,<em type="italic"> Girku</em> (ásahussan), <em type="italic">Olgešbellodat</em>, <em type="italic">Ráđđehus</em> (ásahussan), <em type="italic">Sámi allaskuvla</em>,<em type="italic"> Davvi-Norgga universitehtabuohcceviessu</em>,<em type="italic"> Eanodaga suohkan</em>, <em type="italic">Girona gielda</em>, <em type="italic">Guovssonásti</em>, <em type="italic">Sámi oahpahusguovddáš</em>  </p>
    <p><em type="bold">Fuomáš</em>: Jus ásahusat, fitnodagat ja dakkárat ieža čállet goappašat (dahje buot) osiid stuora álgobustávain, de galgá goappašat (dahje buot) osiid čállit stuora álgobustávain. </p>
    <p>50</p>
    <p><em type="italic">Sámi Instituhtta</em>,<em type="italic"> Sámi Arkiiva</em>,<em type="italic"> Risten Ravna Bivtasduodji</em>, <em type="italic">Davvi Álbmogiid Guovddáš</em>, <em type="italic">Min Geaidnu</em>, <em type="italic">Johtti Sápmelaččat ry</em>, <em type="italic">Sámi Jienat </em></p>
    <p>Go oaniduvvon nama atnit ásahusa namman, de čállit stuora álgobustávain.</p>
    <p><em type="italic">Instituhtta</em>,<em type="italic"> Arkiiva</em>, <em type="italic">Riikasearvi</em>  </p>
    <p>Kultuvrralaš meassuid, falástallandeaivvademiid ja dakkáriid namaid goappáge oasi dahje buot osiid čállit dábálaččat stuora álgobustávain.</p>
    <p><em type="italic">Deanu Riemut</em>,<em type="italic"> Olympia Gilvvut</em>,<em type="italic"> Sámi Grand Prix</em> </p>
    <p>Bustáva mii bagadallá dihto hámi, čállit stuorisin.</p>
    <p><em type="italic">T-báidi</em>,<em type="italic"> V-gorut</em> </p>
    <p>
      <em type="bold">Unna álgobustávva </em>
    </p>
    <p>Virgenamahusaide, ámmátnamahusaide ja dakkáriidda čállit unna álgobustáva.</p>
    <p><em type="italic">direktevra Hætta</em>,<em type="italic"> stáhtaministtar Löfven</em>,<em type="italic"> presideanta Sanila-Aikio</em>,<em type="italic"> advokáhtta Somby</em>,<em type="italic"> </em> </p>
    <p><em type="italic">gonagas Harald</em>, <em type="italic">mánáidáittardeaddji Lindmo</em> </p>
    <p>Dalle go dákkár sánit čujuhit Norgga ásahusaide eai ge olbmuide, de dat čállojuvvojit stuora álgobustávain.</p>
    <p><em type="italic">Ášši ovddiduvvui Fylkkamánnái</em>.<em type="italic"> </em>(ásahussii)<em type="italic">  </em></p>
    <p><em type="italic">Dohko lei fylkkamánni boahtán</em>.<em type="italic"> </em>(fylkkamánni ieš) </p>
    <p>51</p>
    <p><em type="italic">Lady</em>,<em type="italic"> lord</em>,<em type="italic"> sir</em>,<em type="italic"> madame</em> ja dakkáriid čállit unna álgobustávain go eai álggat cealkaga. </p>
    <p>Historjjálaš dáhpáhusaid, ja historjjálaš ja geologalaš áigodagaid namahusaide bidjat unna álgobustáva.</p>
    <p><em type="italic">eváhkkodálvi</em>,<em type="italic"> nubbi máilmmisoahti </em>dahje <em type="italic">2. máilmmisoahti</em>,<em type="italic"> jagi 1945 ráfi</em>,<em type="italic"> ruovdeáigi</em> </p>
    <p><em type="bold">Muhto</em>: Go vuosttaš sátni lea namma, de dieđusge bidjat dasa stuora álgobustáva.  </p>
    <p><em type="italic">Knæreda ráfi</em> </p>
    <p>Nationalitehtaid, olmmoščearddaid, servviid miellahtuid, elliid, šattuid, vuosttáid, beivviid, mánuid, áigodagaid, allabasiid namahusaid čállit unna álgobustávain.</p>
    <p><em type="italic">sápmelaččat</em>,<em type="italic"> suopmelaččat</em>,<em type="italic"> gironlaččat</em>, <em type="italic">olmmáivákkit/olmmáivákkihat</em>,<em type="italic"> anáraččat</em>,<em type="italic"> sosialdemokráhtat</em>,<em type="italic"> eappel</em>, <em type="italic">beana</em>,<em type="italic"> camembert</em>,<em type="italic"> bearjadat</em>,<em type="italic"> guovvamánnu</em>,<em type="italic"> beassážat</em>, <em type="italic">heláduorastat </em></p>
    <p>Unna álgobustáva bidjat maiddái dalle go namahus lea namas bohciidan.</p>
    <p><em type="italic">jonssot</em>,<em type="italic"> olssot</em>,<em type="italic"> johannesláibi</em>, <em type="italic">ubmisámegiella</em>, <em type="italic">ohcejohkalaš</em>,<em type="italic"> ruoŧŧelaš</em>,<em type="italic"> norgalaš</em>,<em type="italic"> helssetlaš</em>, <em type="italic">lestadiánalaččat</em>, <em type="italic">lutheránat</em>, <em type="italic">lutherlaččat</em>  </p>
    <p><em type="bold">Muhto</em>: <em type="italic">Kristusa albmáimannanbeaivi</em> (= <em type="italic">helloduorastat</em> dahje <em type="italic">heláduorastat</em>) </p>
    <p>Latiinnagiela elliid ja šattuid namahusaide bidjat vuosttaš sátnái (soganammii) stuora álgobustáva, ja nubbái (šládjanammii) bidjat unna álgobustáva.</p>
    <p>52</p>
    <p><em type="italic">Rubus chamaemrus</em> (luomi), <em type="italic">Rangifer tarandus</em> (boazu), <em type="italic">Coregonus</em> <em type="italic">lavaretus </em>(čuovža) </p>
    <p>Dávddaid ja vigiid namahusaid čállit unna álgobustávain. Go dávdda dahje vigi namahus lea olbmo namas bohciidan, de čállit dan stuora álgobustávain.</p>
    <p><em type="italic">gosahat</em>, <em type="italic">borasdávda</em>, <em type="italic">Alzheimer</em>,<em type="italic"> Down syndroma</em> </p>
    <p>Matematihkalaš namahusain geavahuvvo unnabustávva.</p>
    <p> <em type="italic">x-sáhcu</em>,<em type="italic"> y-čiehka </em></p>
    <p>Go duppalčuoggá maŋŋel ii leat iešheanalaš teaksta (váldocealkka), de álggahit dan unna álgobustávain.</p>
    <p><em type="italic">Sámi leavggas leat njeallje ivnni: alit, ruoksat, fiskat ja ruoná.</em> </p>
    <p><em type="italic">Son barggai dainna masa buoremusat liikui: sámegielain.</em> </p>
    <p>
      <em type="bold">3.4 Logut </em>
    </p>
    <p>
      <em type="bold">Nummarat vai bustávat? </em>
    </p>
    <p>Matematihkkateavsttain, busse- ja girdiruktotabeallain, haddelisttuin ja dakkáriin main logut leat deaŧalaččamusat, logut čállojuvvojit dávjá nummariiguin. Earámállet teavsttaide gustojit</p>
    <p>čuovvovaš rávvagat:</p>
    <p>Loguid gitta logi rádjai čállit dábálaččat bustávaiguin. Čáppagirjjálašvuođas lea dábálaš čállit maiddái stuorát loguid bustávaiguin.</p>
    <p>53</p>
    <p><em type="italic">Gáffe duldii viđa minuhtas.</em> </p>
    <p><em type="italic">Son juoiggai golbma luođi.</em> </p>
    <p><em type="italic">Čoahkkin lea Diehtosiidda vuosttaš gearddis.</em> </p>
    <p><em type="italic">Guokte goalmmádasa olbmuin eai leat goassege jurddašan ge dan.</em> </p>
    <p><em type="italic">Dat dáhpáhuvai juo beannot jagi áigi.</em> </p>
    <p>Go lea dárkilet loguid birra sáhka, dahje jus livččii vejolaš rehkenastit cuovkaosiiguin, de sáhttá maid smávva loguid čállit nummariiguin.</p>
    <p><em type="italic">Ádjánin 2,5 diimmu. </em>(dahje <em type="italic">bealgoalmmát diimmu</em>) </p>
    <p><em type="italic">Čáhci duldii 5,3 minuhtas.</em> </p>
    <p>Mađi dárkileabbo háliida leat loguid dáfus, dađi buoret lea čállit loguid nummariiguin. Desimálaloguid čállit danne álo nummariiguin.</p>
    <p><em type="italic">398,211</em> </p>
    <p>Cuovkalogut čállojuvvojit nummariiguin, earenoamážit go dárkilvuođa deattuha. Dábálaš ja fásta cuovkkaid sáhttá gal maid bustávaiguin čállit.</p>
    <p><em type="italic">1 ½ </em>dahje <em type="italic">beannot</em> </p>
    <p><em type="italic">2 ½ </em>dahje<em type="italic"> bealgoalmmát </em>dahje<em type="italic"> guokte ja bealli</em> </p>
    <p><em type="italic">¾ </em>dahje<em type="italic"> golbma njealjádasa</em> </p>
    <p>Olles logežiid, čuđiid, duháhiid ja miljovnnaid čállit dávjá bustávaiguin teavsttas.</p>
    <p>54</p>
    <p><em type="italic">Doppe ledje moadde čuođi heakka.</em> </p>
    <p><em type="italic">Duhát girkes násttáža ravket.</em> </p>
    <p><em type="italic">Sus ii lean go vihttalogi ruvdno.</em> </p>
    <p>Seamma cealkagis dahje teakstabihtás doalahit ovtta čállinvuogi, válljet loguid dahje</p>
    <p>bustávaid.</p>
    <p><em type="italic">Mus leat guokte bártni, ovcce- ja guoktenuppelohjahkáččat.</em> </p>
    <p><em type="italic">Mus leat guokte bártni, 9- ja 12-jahkásaččat.</em> </p>
    <p>Mihtuid oanádusaid fárrui čállit loguid nummariin. Logu ja oanádusa gaskii guođđit ovtta guoros gaskka.</p>
    <p><em type="italic">2 m</em>,<em type="italic"> 9 kg</em>,<em type="italic"> 1000 mm</em>,<em type="italic"> 3 dl</em>,<em type="italic"> 50 kr</em> </p>
    <p>Go mihtu čállá ollásit bustávaiguin, de sáhttá válljet teakstatiippa dahje konteavstta vuođul nummariiguin dahje bustávaiguin čállit logu.</p>
    <p><em type="italic">20 ruvnno </em>dahje<em type="italic"> guoktelogi ruvnno</em>,<em type="italic"> 22 mehtera </em>dahje <em type="italic">guoktelogiguokte mehtera</em> </p>
    <p>
      <em type="bold">Bustávaiguin čállojuvvon logut: oktan vai moaddin sátnin? </em>
    </p>
    <p>Loguid mat leat unnibut go miljovdna, čállit oktan sátnin.</p>
    <p><em type="italic">čiežalogigolbma</em>,<em type="italic"> guoktelogi</em>, <em type="italic">vihttagoalmmátlohkái</em>, <em type="italic">guoktečuođi</em>, <em type="italic">vihttaduhát  </em></p>
    <p>Loguid mat leat stuoribut go miljovdna, čállit guoktin dahje máŋgan sátnin go bustávaiguin čállit.</p>
    <p>55 <em type="italic">logi miljovnna</em>,<em type="italic"> guoktelogi miljárdda</em> </p>
    <p>Ruhtabáhpiriidda lea dábálaš čállit loguid oktii, sihkarvuođa dihte.</p>
    <p>Vuođđaloguid čállit dábálaččat loguiguin. Jus čállit bustávaiguin, de čállit oktan sátnin.</p>
    <p><em type="italic">gávccenuppelohčuođivihttalogiguokte</em> dahje <em type="italic">duhátgávccičuođivihttalogiguokte</em> </p>
    <p>
      <em type="bold">Stuora logut ja desimálalogut </em>
    </p>
    <p>Stuora loguid čállit golbman ja golbman nummarin, olgeš guovllus logadettiin.</p>
    <p><em type="italic">8 350 000 hl čáhppesmuorjemáihli</em> </p>
    <p>Desimálaloguid čállit seammaládje ovdalis rihku, muhto rihku maŋŋelis čállit buot loguid oktii.</p>
    <p>
      <em type="italic">11 240,22450 </em>
    </p>
    <p>Njealjenummarloguid sáhttá guovtti láhkai čállit, juogo oktii dahje bidjat gaskka duháhiid ja čuđežiid gaskii.</p>
    <p><em type="italic">1240 </em>dahje <em type="italic">1 240</em> </p>
    <p><em type="italic">9999 </em>dahje <em type="italic">9 999 </em></p>
    <p>56 Rihkku sirre desimálaid, ja stuora loguid čállit golmmanummarjoavkun, desimálamearkkas logadettiin.</p>
    <p><em type="italic">1 657 236,132 </em> </p>
    <p>Loguid main leat njeallje nummara desimálamearkka ovddabealde ja/dahje maŋábealde, čállit oktan.</p>
    <p><em type="italic">1321,9823</em> </p>
    <p>Tabeallaid dáfus lea ráva ahte ovttežat, logežat, čuđežat ja nu ain čállojuvvojit vuollálagaid.</p>
    <p><em type="italic">4 000 kg bohccobiergu</em> <em type="italic"> 200 300,27 kr</em> </p>
    <p><em type="italic">300 kg luopmánat  </em> <em type="italic">   18 037,20 kr</em> </p>
    <p><em type="italic">30 duolji  </em> <em type="italic">     8 300,00 kr</em> </p>
    <p><em type="italic">Submi  226 637,47 kr </em> </p>
    <p>
      <em type="bold">Beaivádeapmi  </em>
    </p>
    <p>Beaivádit sáhttá sihke numerálalaččat ja alfanumerálalaččat. Go numerálalaččat beaiváda, de atná dušše nummariid. Vuosttaš nummar čujuha beaivái, nubbi mánnui ja goalmmát vuođđalohkui. Beaivvi ja mánu nummariid gaskkas sáhttá atnit čuoggá dahje finjusázu. Jus atná čuoggá, de čuokkis adnojuvvo maiddái mánu nummara maŋis. Jus fas atná finjusázu, de mánu nummara ja vuođđalogu gaskkas ii leat čuokkis, muhto gaska. Jus beaivvi ja/dahje mánu nummar lea vuollel logi, de dan ovddabeallai sáhttá bidjat nulla. Vuođđalogu sáhttá maid čállit guvttiin nummariin.</p>
    <p><em type="italic">Ohcanáigemearri dievai 31.3.2015.</em> </p>
    <p>Sihkarvuođa geažil (vai ii sáhte rievdadit loguid) čállet ovdamearkka dihte báŋkkut ja dáhkádussearvvit) nummarjoavkkuid gaskii čuoggá</p>
    <p>guoros gaskka sadjái. Riikkaidgaskasaš oktavuođas ii leat dat nu buorre, danin go čuokkis dávjá geavahuvvo desimálamearkan.</p>
    <p>57</p>
    <p><em type="italic">Ohcanáigemearri dievai 31/3 2015. </em> </p>
    <p><em type="italic">Ohcanáigemearri dievai 31.03.2015.</em> </p>
    <p>
      <em type="italic">Ohcanáigemearri dievai 31/03 2015.  </em>
    </p>
    <p>Go vuođđalohku ii namuhuvvo, de mánu nummara sáhttá čállit čuoggáin dahje čuoggá haga.<em type="italic"> </em></p>
    <p>
      <em type="italic">Dát dáhpáhuvai 13.10. go mii leimmet aiddo fárren ođđa vissui. </em>
    </p>
    <p><em type="italic">Dát dáhpáhuvai 13.10 go mii leimmet aiddo fárren ođđa vissui.</em> </p>
    <p>Go beaivemearri (dáhton) adnojuvvo sierranassii, ovdamearkka dihte reivve álggus, de dan sáhttá čállit maid riikkaidgaskasaš vuogi mielde nu ahte vuosttaš nummar čujuha vuođđalohkui, nubbi mánnui ja goalmmát beaivái. Nummariid gaskkas adnojuvvo goallossáhcu.</p>
    <p>
      <em type="italic">Buolbmágis juovlamánu 3. beaivvi 1995 </em>
    </p>
    <p>
      <em type="italic">Buolbmágis juovlamánu 3. beaivvi 1995 </em>
    </p>
    <p>
      <em type="italic">Buolbmágis 1995-12-03 </em>
    </p>
    <p>Go beaiváda alfanumerálalaččat, de atná sihke bustávaid ja nummariid. Beaivvi nummara sáhttá čállit jogo čuoggáin dahje čuoggá haga.</p>
    <p>
      <em type="italic">Ohcanáigemearri dievai njukčamánu 3. beaivvi 2015. </em>
    </p>
    <p>
      <em type="italic">Ohcanáigemearri dievai njukčamánu 3 beaivvi 2015. </em>
    </p>
    <p>
      <em type="italic">Čoahkkin lei geassemánu 8.–10. beivviid 2014. </em>
    </p>
    <p><em type="italic">Čoahkkin lei geassemánu 8–10 beivviid 2014.</em> </p>
    <p>
      <em type="bold">Loguid sojaheapmi </em>
    </p>
    <p>Go loguid čállá nummariiguin, de sojahanhámiid čállimis adnojuvvo duppalčuokkis.</p>
    <p>Go vuođđologuide laktá sojahangehčosiid, de čállá logu maŋŋái duppalčuoggá ja dan maŋŋái fas kásusgehčosa. Máŋggaidlogus čállá maid máŋggaidlogu dovddaldaga (<em type="italic">t </em>dahje <em type="italic">i</em>).  </p>
    <p>58</p>
    <p>
      <em type="bold"> ovttaidlohku máŋggaidlohku </em>
    </p>
    <p><em type="bold">nom.  </em><em type="italic">16 </em>(guhttanuppelohkái) <em type="italic">16:t </em>(guhttanuppelogit) </p>
    <p><em type="bold">gen.-akk. </em><em type="italic">16 </em>(guhttanuppelogi) <em type="italic">16:id </em>(guhttanuppelogiid) </p>
    <p><em type="bold">ill.  </em><em type="italic">16:i </em>(guhttanuppelohkái) <em type="italic">16:ide </em>(guhttanuppelogiide) </p>
    <p><em type="bold">lok.  </em><em type="italic">16:s </em>(guhttanuppelogis) <em type="italic">16:in </em>(guhttanuppelogiin) </p>
    <p><em type="bold">kom.  </em><em type="italic">16:in </em>(guhttanuppelogiin) <em type="italic">16:iguin </em>(guhttanuppelogiiguin) </p>
    <p><em type="bold">ess.  </em><em type="italic">                         16:n </em>(guhttanuppelohkin) </p>
    <p>Ortnetlogut (ortnetadjektiivvat) mat leat vuollel oktanuppelohkái, čállojuvvojit dábálaččat bustávaiguin. Ortnetloguide (ortnetadjektiivvaide) maid loahppaoassin lea -<em type="italic">logát</em> gustojit čuovvovaš rávvagat. Čuokkis čállojuvvo dušše ovttaidlogu nominatiivahápmái. Ovttaidlogu genetiivvas ja akkusatiivvas čállit duppalčuoggá maŋábeallai <em type="italic">da</em>. Eará ovttaidlogu  hámiin čállit <em type="italic">di</em> ja kasusgehčosa. Máŋggaidlogu hámiide čállit sihke suorgása <em type="italic">d</em>, vokála mii lea máŋggaidlogu dovddaldaga ovddabealde (<em type="italic">a</em> dahje <em type="italic">i</em>), máŋggaidlogu dovddaldaga (<em type="italic">t </em>dahje <em type="italic">i</em>) ja kásusgehčosa. </p>
    <p>
      <em type="bold">ovttaidlohku máŋggaidlohku </em>
    </p>
    <p><em type="bold">nom.  </em><em type="italic">16. </em>(guhttanuppelogát) <em type="italic">16:dat </em>(guhttanuppelogádat) </p>
    <p><em type="bold">gen.-akk.  </em><em type="italic">16:da </em>(guhttanuppelogáda) <em type="italic">16:diid </em>(guhttanuppelogádiid) </p>
    <p><em type="bold">ill.  </em><em type="italic">16:dii </em>(guhttanuppelogádii) <em type="italic">16:diidda </em>(guhttanuppelogádiidda) </p>
    <p><em type="bold">lok.  </em><em type="italic">16:dis </em>(guhttanuppelogádis) <em type="italic">16:diin </em>(guhttanuppelogádiin) </p>
    <p><em type="bold">kom.  </em><em type="italic">16:diin </em>(guhttanuppelogádiin) <em type="italic">16:diiguin </em>(guhttanuppelogádiiguin) </p>
    <p><em type="bold">ess.  </em>                                    <em type="italic">16:din</em> (guhttanuppelogádin)                                   </p>
    <p>59</p>
    <p>
      <em type="bold">3.5 Goallossánit </em>
    </p>
    <p>
      <em type="bold">Goallossáni ja sátnegihpu erohus </em>
    </p>
    <p>Guokte maŋŋálas sáni ráhkadit goallossáni dalle go dat doibmet cealkagis oktan sátnin. Čielga goallossánit leat dat maid mearusoassin (álgolađasin) lea ovttaidlogu nominatiiva. Go substantiivva dahje adjektiivva ovddabealde lea substantiiva mii lea nominatiivahámis, de dat guokte sáni ráhkadit ovttas goallossáni ja čállojit oktan sátnin.</p>
    <p><em type="italic">gilvoviehkan</em>, <em type="italic">lávllagirji</em>, <em type="italic">náhkkereaddju</em>,<em type="italic"> goarrunmašiidna</em>,<em type="italic"> čuoiganskuovva</em>; <em type="italic">guolleváibmil</em>, <em type="italic">diehtoáŋgir</em>, <em type="italic">váibmoláđis</em>; <em type="italic">sátnelahkástit</em>, <em type="italic">bealljebealástallat</em>; <em type="italic">beallejámas</em>; <em type="italic">iešguhtege</em> </p>
    <p>Nubbi čielga goallossátnetiipa leat dat sánit maid vuođđooassin (maŋit lađasin) lea adjektiivasuorggádus, ovdamearkka dihte <em type="italic">-lágan</em>,<em type="italic"> -lágaš</em> ja<em type="italic"> -at</em>-, <em type="italic">-ot-</em>, <em type="italic">-laš</em>,<em type="italic"> -saš</em>-loahppasaš suorggádusat mat gáibidit mearusoasi. Dát máksá ahte adjektiivasuorggádus ii birge okto, go ii leat vejolaš dadjat *<em type="italic">Máret lea vuovttat nieida </em>dahje *<em type="italic">Máhtte lea varat olmmoš.</em> </p>
    <p><em type="italic">čáhppesvarat</em>, <em type="italic">dulágan</em>, <em type="italic">dutkanvuđot</em>, <em type="italic">juohkebeaivválaš</em>, <em type="italic">juohkelágaš</em>, <em type="italic">oanehisvuovttat (nieida)</em>, <em type="italic">ođđalágan</em>, <em type="italic">ovttaahkásaš</em>, <em type="italic">ovttamielalaš</em>, <em type="italic">seammanammasaš </em> </p>
    <p>Goalmmát čielga goallossátnetiipa leat dat sánit maid vuođđooassin lea <em type="italic">-beallai/-beallai</em>, <em type="italic">-</em> <em type="italic">bealde</em>,<em type="italic"> -beale</em>, -<em type="italic">geahčái/-geahčai</em> ja <em type="italic">-geahčen </em>ja maid mearusoassin lea earenoamáš goalloshápmi mii ii adnojuvvo eará sajiin go dáid vuođđoosiid ovddabealde. </p>
    <p><em type="italic">vuolábeallai </em>~ <em type="italic">vulobeallai</em>, <em type="italic">boaittobealde</em>, <em type="italic">duogábealde</em>, <em type="italic">davágeahčai</em>, <em type="italic">lulágeahčen </em></p>
    <p>Fuomáš ahte go dáid sániid: <em type="italic">beallai</em>, <em type="italic">bealde</em>,<em type="italic"> beale</em>,<em type="italic"> geahčai</em> ja <em type="italic">geahčen</em> ovddabealde lea genitiivahápmi, de genitiiva lea attribuhtta, ja ovttas dat ráhkadit sátnegihpu ja čállojit guoktin sátnin. </p>
    <p><em type="italic">dán beallai</em>, <em type="italic">Eanodaga bealde</em>, <em type="italic">Ruošša beale (olbmot)</em>, <em type="italic">Máreha geahčai</em>,<em type="italic"> min geahčen</em> </p>
    <p>60 Go mearusoassin lea genitiivahápmi dahje adjektiivva attribuhttahápmi, de ii leat álo čielggas lea go sáhka goallossánis vai sátnegihpus. Goallossánis lea dábálaččat fásta, tearpmalágan mearkkašupmi mii lea eará go sátnegihpu mearkkašupmi.</p>
    <p><em type="italic">eatnigiella</em>, vrd.<em type="italic"> eatni giella</em> </p>
    <p><em type="italic">Min eatnigiella lea sámegiella.</em> </p>
    <p><em type="italic">Márjjá áhči giella lea sámegiella, muhto su eatni giella fas lea dárogiella.</em> </p>
    <p><em type="italic">mánáidgirji</em>, vrd. <em type="italic">mánáid girji</em> </p>
    <p><em type="italic">Diibmá almmuhuvvojedje ollu ođđa mánáidgirjjit.</em> </p>
    <p><em type="italic">Sudno mánáid girjjit leat hiluid háluid miehtá láhtti.</em> </p>
    <p><em type="italic">ođđabeaivi</em>, vrd. <em type="italic">ođđa beaivi</em> </p>
    <p><em type="italic">Ođđajagemánu vuosttaš beaivvi gohčodit ođđabeaivin dahje ođđajagebeaivin.</em> </p>
    <p><em type="italic">Ihttin lea fas ođđa beaivi.</em> </p>
    <p><em type="italic">guhkesbearjadat</em>, vrd. <em type="italic">guhkes bearjadat</em> </p>
    <p><em type="italic">Jesus russiinávlejuvvui guhkesbearjadaga.</em> </p>
    <p><em type="italic">Mannan bearjadat gal lei oba guhkes bearjadat!</em> </p>
    <p><em type="italic">čáhppesmuorji</em>, vrd. <em type="italic">čáhppes muorji</em> </p>
    <p><em type="italic">Mii čokkiimet sihke joŋaid, sarridiid ja čáhppesmurjjiid.</em> </p>
    <p><em type="italic">Mat bat dát leat čáhppes murjjiid? </em> </p>
    <p>61</p>
    <p>
      <em type="bold">Mat eai leat goallossánit </em>
    </p>
    <p>Jus guokte maŋŋálas sáni eai deavdde čielga goallossáni kriteraid (gč. ovdalis), ii ge daid mearkkašumis leat erohus čálložit dal oktan dahje guoktin sátnin, de dat eai dábálaččat leat goallossánit. Ovdamearkka dihte čuovvovaš sátnegihput eai leat goallossánit ii ge daid galgga čállit oktan sátnin.</p>
    <p><em type="italic">vássán jahki</em>, <em type="italic">bálddalasti konjunkšuvdna</em>, <em type="italic">árbevirolaš máhttu</em>, <em type="italic">oktasaš vásáhus</em>, <em type="italic">fágalaš jođiheaddji</em>, <em type="italic">njálmmálaš eksámen</em>, <em type="italic">alit oahppu</em>, <em type="italic">dološ muittut</em>, <em type="italic">birra jándora</em>, <em type="italic">viđa geardde</em> </p>
    <p>
      <em type="bold">Goallossániid čállin </em>
    </p>
    <p>Goallossániid čállit dábálaččat oktan sátnin sázuid ja gaskkaid haga.</p>
    <p><em type="italic">bohccobiergu</em>, <em type="italic">boarrásiidsiida</em>, <em type="italic">viehkanskuovva</em>, <em type="italic">ođđajahki</em>, <em type="italic">dáppeolmmoš</em>, <em type="italic">golmmamánnosaš</em>, <em type="italic">guovttegielat</em>, <em type="italic">njealjejuvllat</em> </p>
    <p>Goallossánit čállojuvvojit oktan sátnin maiddái dalle go dat leat ráhkaduvvon eanet go guovtti oasis.</p>
    <p><em type="italic">boazodoalloguovlu</em>, <em type="italic">mánáidgárdeoahpaheaddjeoahppu</em>, <em type="italic">viđajagibeaivi</em>, <em type="italic">bargoáigešiehtadus</em>, <em type="italic">suohkulanborgemiesenáhkki</em>, <em type="italic">guovtteolbmolatnja</em> </p>
    <p>Cealkaga sisdoallu sáhttá rievdat ollásit jus goallossáni oasit čállojuvvojit sierra, veardit ovdamearkka dihte čuovvovaš cealkagiid:</p>
    <p><em type="italic">Elle lea dollagáttis.</em> </p>
    <p><em type="italic">Elle lea dolla gáttis.</em> </p>
    <p>62 <em type="italic">Boazopolitiija lea váidán njealjejuvllateaiggáda gii galgá leat luoikan fievrru iežas áddjubii.</em> </p>
    <p><em type="italic">Boazopolitiija lea váidán njealjejuvllat eaiggáda gii galgá leat luoikan fievrru iežas áddjubii.</em> </p>
    <p><em type="italic">Máhtte osttii bárdnásis ođđa mánáid-CD.</em> </p>
    <p><em type="italic">Máhtte osttii bárdnásis ođđa mánáid CD.</em> </p>
    <p>
      <em type="bold">Goallossáhcu goallossáni osiid gaskkas </em>
    </p>
    <p>Goallossáni osiid gaskii čállit goallossázu dalle go:</p>
    <p>-  mearusoassi dahje vuođđooassi lea namma</p>
    <p><em type="italic">Davvi-Ruoŧŧa</em>, <em type="italic">Gaska-Norga</em>, <em type="italic">Lulli-Sápmi</em>, <em type="italic">Mátta-Várjjat</em>, <em type="italic">Deanu-mátki</em>,<em type="italic"> Nordlysvaláštallansearvi</em>, <em type="italic">Rimi</em>-<em type="italic">gávpi</em>,<em type="italic"> Máhtte-riehpu</em>, <em type="italic">Risten-áhkku</em>, <em type="italic">Ávvir-aviisa</em>, <em type="italic">Dieđutráidu</em>, <em type="italic">Giellačállosat-girji</em>, <em type="italic">Sámis-bláđđi</em>, <em type="italic">Singer-goarrunmašiidna</em>, <em type="italic">Máhte-lágan</em> </p>
    <p>- mearusoassi dahje vuođđooassi lea nummar, bustávva, sátni, oanádus dahje eará</p>
    <p>giellaávnnas</p>
    <p><em type="italic">25-jahkásaš </em>(vrd. <em type="italic">viđajahkásaš</em>)<em type="italic">, 1960-jagit</em>, <em type="italic">2010-lohku</em>, <em type="italic">50-jagibeaivi</em>, <em type="italic">1.-giella </em>(buoret: <em type="italic">vuosttašgiella</em>), <em type="italic">1.-konsuleanta</em> (buoret: <em type="italic">vuosttaškonsuleanta</em>), <em type="italic">A4sturrodat</em>, <em type="italic">b-čuokkis</em>, <em type="italic">D-vitamiidna</em>, <em type="italic">EU-riika</em>, <em type="italic">g-bustávva</em>, <em type="italic">s-geažus</em>, <em type="italic">CD-čuojanas </em>(dahje <em type="italic">cd-čuojanas</em>), <em type="italic">ISBN-nummar</em>, <em type="italic">HIV-infekšuvdna </em>(dahje <em type="italic">hiv-infekšuvdna</em>), <em type="italic">MMgilvvut</em>, <em type="italic">TV-eahket </em>(dahje <em type="italic">tv-eahket</em>), <em type="italic">beavdi-sátni</em>, <em type="italic">boahtit-vearba</em>, <em type="italic">našuvdna-doaba</em> </p>
    <p> Vrd. <em type="italic">deanufanas</em>, <em type="italic">gáivuongákti</em>. </p>
    <p> Fuomáš ahte dán sáni ii sáhte čállit ná: *<em type="italic">1.konsuleanta </em>dahje ná: *<em type="italic">1. konsuleanta</em>. Vrd. <em type="italic">Sámi allaskuvlla vuosttaškonsuleanta </em></p>
    <p><em type="italic">Ánte Hætta </em>(Ánte Hætta virgenamahus lea vuosttaškonsuleanta) ja <em type="italic">Sámi allaskuvlla vuosttaš konsuleanta Ánte Hætta </em>(Ánte Hætta lei Sámi allaskuvlla buot vuosttamuš konsuleanta)<em type="italic">.</em> </p>
    <p>63</p>
    <p>- goallossátni lea ng. bálddalasti (kopulatiiva) goallossátni man osiid gaskii sáhtášii</p>
    <p>lasihit <em type="italic">ja</em>-konjunkšuvnna </p>
    <p><em type="italic">dulka-jorgaleaddji</em> (Dulka-jorgaleaddji lea sihke dulka ja jorgaleaddji.) </p>
    <p><em type="italic">sámi-ruoŧa (sátnegirji)</em> (Sámi-ruoŧa sátnegirjjis leat sihke sámi ja ruoŧa sánit.) </p>
    <p><em type="italic">Dánmárku-Norga</em>  (Dánmárku-Norgii gulle sihke Dánmárku ja Norga.) <em type="italic">genitiiva-akkusatiiva </em>(Genitiiva-akkusatiiva lea genitiivva ja akkusatiivva  </p>
    <p>oktasaš namahus.)</p>
    <p><em type="bold">Fuomáš</em>: Dákkár dáhpáhusain ii galgga goallossáni osiid gaskkas atnit finjusázu (/) dannego finjusáhcu máksá ’dahje’. Ovdamearkka dihte <em type="italic">dulka/jorgaleaddji </em>máksá ’dulka dahje jorgaleaddji’. </p>
    <p>- goallostit guokte dahje eanet goallossániid oktan sátnin. Go goallostit sániid main lea</p>
    <p>oktasaš vuođđooassi, de maŋit goallossáni čállit olles hámis. Vuosttaš goallossáni vuođđooasi sadjái čállit goallossáhcu. Go goallostit guokte dahje eanet goallossániid main lea oktasaš mearusoassi, de vuosttaš goallossáni čállit olles hámis ja nuppi sánis čállit dušše vuođđooasi ja dan ovddabeallai bidjat goallossázu.</p>
    <p><em type="italic">mánáidskuvla </em>+ <em type="italic">nuoraidskuvla   </em>&gt; <em type="italic">mánáid- ja nuoraidskuvla</em> </p>
    <p><em type="italic">sámegiella + suomagiella </em>+ <em type="italic">ruoŧagiella  </em>&gt; <em type="italic">sáme-, suoma- ja ruoŧagiella</em> </p>
    <p><em type="italic">sámebártnit </em>+ <em type="italic">sámenieiddat  </em>&gt; <em type="italic">sámebártnit ja -nieiddat</em> </p>
    <p><em type="italic">jienastanvuoigatvuohta        </em>&gt; <em type="italic">jienastan ja vuoigatvuohta   </em></p>
    <p><em type="italic">jienastangeatnegasvuohta                        </em>&gt;<em type="italic">  jienastan ja geatnegasvuohta</em> </p>
    <p><em type="bold">Fuomáš</em>:<em type="bold"> </em>Ná ii sáhte goallostit: *<em type="italic">mánáid- ja nuoraid gárvodanvuogit </em>danne go <em type="italic">mánáid gárvodanvuogit </em>ja <em type="italic">nuoraid gárvodanvuogit </em>eai leat goallossánit, muhto sátnegihput. Dáid sániid sáhttá baicca ovttastahttit ná: <em type="italic">mánáid ja nuoraid gárvodanvuogit</em>. </p>
    <p>64</p>
    <p>- go nubbin oassin (dábálaččat mearusoassin) lea eará giela (amaslágan) sátni, dahje</p>
    <p>vearbahápmi <em type="italic">ii</em> </p>
    <p><em type="italic">sioux-indiána</em> <em type="italic">ii-imperatiiva</em>  </p>
    <p><em type="italic">čuoigan-cup</em> <em type="italic">      pop-joavku</em> </p>
    <p>
      <em type="bold">Guoros gaska goallossázu buohta </em>
    </p>
    <p>Goallossázu goappáge beallai ii dábálaččat guđđojuvvo guoros gaska. Dan dihte ii galgga čállit ná: *<em type="italic">Risten -áhkku</em>, *<em type="italic">Gaska- Norga</em>, *<em type="italic">25 - jahkásaš, </em>*<em type="italic">sáme - ja dárogiella.</em> </p>
    <p>Go mearusoassin lea sátnegihppu, de mearusoasi ja goallossázu gaskii guođđit ovtta guoros gaskka.</p>
    <p><em type="italic">Muitalus sámiid birra -girji</em>, <em type="italic">Min Áigi -aviisa</em>, <em type="italic">Duolva Duottar -joavku</em>, <em type="italic">Boeing 737 -girdi</em>, <em type="italic">New Yorka -mátki</em>, <em type="italic">Mercedes Benz -biilamearka</em>, <em type="italic">ad hoc -lávdegoddi</em>,  </p>
    <p><em type="italic">Paulus Utsi -áššedovdi</em>, <em type="italic">Thor Frette -rohkki</em>, <em type="italic">Ánde Máhtte -riehpu</em>, <em type="italic">Ánne Máret -muoŧŧá</em> </p>
    <p>Go mearusoassin lea sátnegihppu mii lea goallostuvvon sázuin, de mearusoasi ja vuođđooasi gaskii ii galgga guođđit gaskka.</p>
    <p>
      <em type="italic">Juho-Niillas-rohkki </em>
    </p>
    <p><em type="italic">Elle-Márjá-áhkku</em> </p>
    <p> Goallossánit maid álggus lea <em type="italic">ii</em>, leat dábálaččat tearpmat. Dat eai leat nu vuohkkasat, ja jus lea vejolaš, de daid berre </p>
    <p>garvit.</p>
    <p> Jos nama čállá ná: <em type="italic">Ánde-Máhtte</em>, de olles gihppu čállo ná: <em type="italic">Ánde-Máhtte-riehpu</em>. </p>
    <p> Jos nama čállá ná: <em type="italic">Ánne-Máret</em>, de olles gihppu čállo ná: <em type="italic">Ánne-Máret-muoŧŧá. </em></p>
    <p>65 <em type="italic">eadni–mánná-gaskavuohta</em> </p>
    <p><em type="italic">15–20-jahkásaš</em> </p>
    <p>
      <em type="bold">3.6 Laktapartihkkalat </em>
    </p>
    <p>Laktapartihkkalat eai birge iehčaneaset, almmá nuppi sáni haga. Dat leat álo eará sáni geažis dahje maŋábealde. Laktapartihkal muittuha sátnegeaži danin go laktása guoibme- dahje guoddinsátnái. Das ii leat dábálaččat sátnedeaddu.</p>
    <p>
      <em type="italic">Leagoson dát riekta? </em>
    </p>
    <p>
      <em type="italic">Lea go son dát riekta? </em>
    </p>
    <p>
      <em type="italic">Manai go Ánte? </em>
    </p>
    <p>
      <em type="italic">Manaigo Ánte? </em>
    </p>
    <p>Sámegiela laktapartihkkalat leat earenoamážit:</p>
    <p>
      <em type="italic">-ba/-bai/-ban/-bas/-bat </em>
    </p>
    <p>
      <em type="italic">-be </em>
    </p>
    <p>
      <em type="italic">-din/-den </em>
    </p>
    <p>
      <em type="italic">-ge/-gin/-gen </em>
    </p>
    <p>
      <em type="italic">-ges/-gis </em>
    </p>
    <p>
      <em type="italic">-go/-goi/-gon/-gos/-got </em>
    </p>
    <p> Fuomáš ahte dákkár goallossáni livččii vuohkkaseabbo čállit sátnegihppun: <em type="italic">eatni ja máná gaskavuohta</em>. Dákkár </p>
    <p>goallossánit adnojuvvojit dábálaččat dušše dalle go dat leat tearpmat.</p>
    <p>66</p>
    <p>
      <em type="italic">-gol/-gul </em>
    </p>
    <p>
      <em type="italic">-han </em>
    </p>
    <p>
      <em type="italic">-hal </em>
    </p>
    <p>
      <em type="italic">-man </em>
    </p>
    <p>
      <em type="italic">-mat </em>
    </p>
    <p>
      <em type="italic">-mis </em>
    </p>
    <p>
      <em type="italic">-nai </em>
    </p>
    <p>
      <em type="italic">-rat/-rahkan </em>
    </p>
    <p>
      <em type="italic">-s  </em>
    </p>
    <p>
      <em type="italic">-son </em>
    </p>
    <p>Laktapartihkkaliid (earret <em type="italic">-s</em>) sáhttá čállit oktii dahje sierra ovddabeale sániin.  </p>
    <p>
      <em type="italic">Dallego don juo bohtet? </em>
    </p>
    <p>
      <em type="italic">Dalle go don juo bohtet? </em>
    </p>
    <p>
      <em type="italic">Boarráseabbogo dat leage go Risten? </em>
    </p>
    <p>
      <em type="italic">Boarráseabbo go dat lea ge go Risten?  </em>
    </p>
    <p>
      <em type="italic">Dál mii vuolgit. Nas don? </em>
    </p>
    <p>
      <em type="italic">Nas de? </em>
    </p>
    <p><em type="bold">Fuomáš</em>:<em type="italic"> Go</em>-konjunkšuvnna čállit álo sierra. </p>
    <p>
      <em type="italic">Ánte lea boarráseabbo go Risten. </em>
    </p>
    <p>
      <em type="italic">Dalle go mun bohten, lei mihá dálki. </em>
    </p>
    <p>67 Muhtun leksemaide gullá laktapartihkal earutkeahtes oassin. Dakkár leksemain laktapartihkkala ii sáhte čállit sierra. Dán listtus eai leat buot sojahanhámit mielde.</p>
    <p>
      <em type="italic">almmatge goitge/goittotge makkárge </em>
    </p>
    <p>
      <em type="italic">áibbasrat gokkoge makkárnai </em>
    </p>
    <p>
      <em type="italic">álgage gokkonai mallesge </em>
    </p>
    <p>
      <em type="italic">birrarat Govtge/goge/goktege maninge </em>
    </p>
    <p>
      <em type="italic">buotrat/buotrahkan gopposge mannege </em>
    </p>
    <p>
      <em type="italic">dahjerat gosage masage </em>
    </p>
    <p>
      <em type="italic">dahtai/datnai gosanai mastige/mastege </em>
    </p>
    <p>
      <em type="italic">dakkárge gosge matge </em>
    </p>
    <p>
      <em type="italic">dákkárge gosnai mállesge </em>
    </p>
    <p>
      <em type="italic">dattetge gostege/gostige </em>
    </p>
    <p>
      <em type="italic">govtge/goge/goktege miige/mihkkege </em>
    </p>
    <p>
      <em type="italic">dállái guhtege miijai/miinai </em>
    </p>
    <p>
      <em type="italic">dieđusge guhtemušge movtge/moge/moktege </em>
    </p>
    <p>
      <em type="italic">diehttelasge guhtenai naba/nabai/nabe </em>
    </p>
    <p>
      <em type="italic">eisege huirat nago </em>
    </p>
    <p>
      <em type="italic">giiat iešguhtege nuba/nube </em>
    </p>
    <p>
      <em type="italic">giige jisgo obanassii(ge)/oppanassii(ge) </em>
    </p>
    <p>
      <em type="italic">goabbat joksege obarat </em>
    </p>
    <p>
      <em type="italic">goabbáge josgo/jusgo oktage </em>
    </p>
    <p>
      <em type="italic">goabbánai juobe/juoba/joba ollenge </em>
    </p>
    <p>
      <em type="italic">goabbeliige juogage ollurat </em>
    </p>
    <p>68 <em type="italic">goabbelisge juogo/jogo opparat </em></p>
    <p>
      <em type="italic">goabbilge juoidáge suige </em>
    </p>
    <p>
      <em type="italic">goappásge jusgo uhcimusge </em>
    </p>
    <p>
      <em type="italic">goappilge lahkage unnimusge </em>
    </p>
    <p>
      <em type="italic">goapposge mahkkege/mahkige veaháge </em>
    </p>
    <p>
      <em type="italic">goasge maidba veahášge </em>
    </p>
    <p>
      <em type="italic">goasnai maide(ge)/maidge  </em>
    </p>
    <p>
      <em type="italic">goassege makkárašge  </em>
    </p>
    <p>
      <em type="bold">4 OANÁDUSAT JA SYMBOLAT </em>
    </p>
    <p>Dábálaš teavsttas berre garvit dárbbašmeahttun oanádusaid, ja earenoamážit čáppagirjjaláš teavsttain oanádusat eai báljo geavahuvvo ge.</p>
    <p>
      <em type="italic">Jus ovdamearkka dihte biila billahuvvá, de šaddá vázzit. </em>
    </p>
    <p>
      <em type="italic">Mii osttiimet earret eará láibbi ja mielkki meahccái mielde. </em>
    </p>
    <p>
      <em type="italic">Viessu mávssii 650 000 ruvnno. </em>
    </p>
    <p>Tabeallain, listtuin ja eará oktavuođain main lea unnán sadji, sáhttá atnit oanádusaid. Oanádusat galget leat nu oanehaččat go vejolaš.</p>
    <p>Leat máŋggalágan oanádusat. Boatkkaoanádusat, goallossániid oanádusat, sátnegihpuid oanádusat, čoahkkeoanádusat ja seaguhusoanádusat. Boatkkaoanádusain, goallossániid oanádusain, sátnegihpuid oanádusain ja seaguhusoanádusain lea čuokkis. Vahkkobeivviid ja</p>
    <p>69 mihttoovttadagaid boatkkaoanádusain dábálaččat  ii geavahuvvo čuokkis. Čoahkkeoanádusain ii leat dábálaččat čuokkis.</p>
    <p>Boatkkaoanádusain lea sáni loahppa guđđojuvvon čálekeahttá<em type="italic">. </em> </p>
    <p><em type="italic">oahp</em>. (oahpaheaddji), <em type="italic">prep</em>. (preposišuvdna), <em type="italic">ill.</em> (illatiiva), <em type="italic">s.</em> (siidu), <em type="italic">su.</em> (sullii), <em type="italic">dep</em>. (departemeanta), <em type="italic">dii.</em> (diibmu) <em type="italic">min.</em> (minuhtta), <em type="italic">sek.</em> (sekunda) </p>
    <p>Muhtin ovttadagaide biddjo čuokkis, nu go <em type="italic">dii.</em> (diibmu) ja <em type="italic">min.</em> (minuhtta) vai ere sániin mat čuoggá haga mearkkašit eará.   </p>
    <p>Goallossániid oanádusain čállojuvvojit dušše álgooasit. Go goallossáni oanida, de ii galgga leat gaska vuosttaš čuoggá maŋis.</p>
    <p><em type="italic">oss.jođ.</em> (ossodatjođiheaddji), <em type="italic">ml. </em>(máŋggaidlohku), <em type="italic">dii.oahp.</em> (diibmooahpaheaddji),  </p>
    <p><em type="italic">st.dieđ. </em>(stuorradiggedieđáhus) </p>
    <p>Sátnegihpuid oanádusain leat dušše sániid álgobustávat mielde.</p>
    <p><em type="italic">omd. </em>(ovdamearkka dihte), <em type="italic">ded.</em> (dahje eará dakkár) <em type="italic">ee.</em> (earret eará) </p>
    <p>Sátnegihpuid oanádusain eat ane guoros gaskka.</p>
    <p><em type="italic">ped.jođ. </em>(pedagogalaš jođiheaddji)<em type="italic">  </em></p>
    <p>Seaguhusoanádussan<em type="italic"> </em>sáhttit gohčodit dakkáriid main lea sáni álgobustávva ja vel okta dahje eanet bustávat (dávjjimusat konsonánttat). </p>
    <p>70 <em type="italic">vrd. </em>(veardit), <em type="italic">gč.</em> (geahča), <em type="italic">om</em>. (ovdamearkan) </p>
    <p>Čoahkkeoanádusain leat sáni álgo- ja loahppabustávat merkejuvvon.</p>
    <p><em type="italic">dr</em> (doavttir),<em type="italic"> bto</em> (brutto), <em type="italic">nto </em>(netto), <em type="italic">rbl</em> (rubel), <em type="italic">Hz </em>(hertz), <em type="italic">kto </em>(konto), <em type="italic">ktonr </em>(kontonummar) </p>
    <p>Vuođđoávdnasiid, mihtu ja deattu ja ruhtaovttadagaid oanádusain ii galgga leat čuokkis.</p>
    <p><em type="italic">Na</em> (natrium), <em type="italic">He</em> (helium) </p>
    <p><em type="italic">mm </em>(millimehter),<em type="italic"> km </em>(kilomehter),<em type="italic"> cm </em>(centimehter) </p>
    <p><em type="italic">kg </em>(kilográmma), <em type="italic">t</em> (tonna) </p>
    <p><em type="italic">kr </em>(ruvdno),<em type="italic"> e </em>(euro),<em type="italic"> c </em>(sente),<em type="italic"> NOK </em>(Norgga ruvdno),<em type="italic"> SEK </em>(Ruoŧa ruvdno)<em type="italic"> </em></p>
    <p>Oanádusat ja symbolat lohkkojit sátnin, ja danin bidjat guoros gaskka oanádusaid ja gullevaš nummara gaskii.</p>
    <p><em type="italic">13 m</em>,<em type="italic"> 30 min</em>., <em type="italic">11 s</em>,<em type="italic"> 65 km</em>,<em type="italic"> 75 g</em>,<em type="italic"> 65 kg</em>,<em type="italic"> 12 t</em>,<em type="italic"> 10 kW</em>,<em type="italic"> 40 W</em>,<em type="italic"> 10 A</em>,<em type="italic"> 12 V</em>,<em type="italic"> 80 dB</em>,<em type="italic"> 11 Hz</em>,<em type="italic"> 75 %</em>, </p>
    <p><em type="italic">34. §</em>,<em type="italic"> dii. 03.00</em>,<em type="italic"> 25 $</em>,<em type="italic"> 14 £ </em>ja<em type="italic"> 40 €</em> </p>
    <p>
      <em type="bold">Initiálaoanádusat ja akronymat </em>
    </p>
    <p>Initiálaoanádusas (álgobustávvaoanádusas) leat sániid dahje sátneosiid álgobustávat. Initiálaoanádusain eat ane guoros gaskka. Initiálaoanádusaide ii biddjo čuokkis.</p>
    <p><em type="italic">ON </em>(Ovttastuvvan našuvnnat) </p>
    <p>71</p>
    <p><em type="italic">SPR</em> (Sámi Parlamentaralaš Ráđđi) </p>
    <p><em type="italic">SGS </em>(Suoma Sámiid Guovddášsearvi) </p>
    <p><em type="italic">NBR</em> (Norgga Boazosápmelaččaid Riikkasearvi) </p>
    <p><em type="italic">RSÄ </em>(Riikkasearvi Sámi Ätnam)  </p>
    <p><em type="italic">NSR</em> (Norgga Sámiid Riikkasearvi) </p>
    <p><em type="italic">OS </em>(oasussearvi) </p>
    <p>Muhtin initiálaoanádusat geavahuvvojit dušše čálalaš hápmin, muhto lohkamis geavahuvvojit dievaslaš hámit.</p>
    <p><em type="italic">SA</em> (Sámi allaskuvla) </p>
    <p><em type="italic">SD</em> (Sámediggi) </p>
    <p><em type="italic">SDÁ</em> (Sámi dieđalaš áigečála) </p>
    <p>Muhtun initiálaoanádusaid sáhttá čállit juogo unnabustávaiguin dahje stuorabustávaiguin. Dákkár oanádusat eai leat dábálaččat namat.</p>
    <p><em type="italic">PC </em>dahje <em type="italic">pc</em>,<em type="italic"> EKG </em>dahje <em type="italic">ekg</em>, <em type="italic">TV </em>dahje <em type="italic">tv</em>, <em type="italic">CD </em>dahje <em type="italic">cd</em> </p>
    <p>Go dákkár oanádusa sojaha, de lea vuohkkaseabbo atnit stuorabustávaid.</p>
    <p><em type="italic">PC:in</em>, <em type="italic">EKG:i</em>, <em type="italic">TV:s</em>, <em type="italic">CD:t </em></p>
    <p>Oanádusaid maid lohkat oktan sátnin, eat ge stáve bustávaid mielde, gohčodit akronyman dahje oanádussátnin. Daid sáhttá čállit stuora álgobustávain ja muđui unnabustávaiguin, dahje dušše stuorabustávaiguin.</p>
    <p><em type="italic">Unesco/UNESCO</em>,<em type="italic"> Nato/NATO</em> </p>
    <p>72 Muhtun riikkaidgaskasaš oanádusain leat stuorabustávat ja unnabustávat seahkálaga, ii ge dáin oanádusain leat čuokkis loahpas.</p>
    <p><em type="italic">dB</em>,<em type="italic"> pH</em>,<em type="italic"> MHz</em>,<em type="italic"> kHz</em> </p>
    <p>Riikkaidgaskasaš oanádusaid main stuorabustávat ja unnabustávat čállojuvvojit seahkálaga, gal čállit unna álgobustávain vel čuoggá maŋábeallai nai (cealkaga álggus).</p>
    <p><em type="italic">Dutkit leat mihtidan min juhkančázi</em>. <em type="italic">pH-dássi lei beare allat.</em> </p>
    <p>
      <em type="bold">Initiálaoanádusaid ja akronymaid sojaheapmi </em>
    </p>
    <p>Initiálaoanádusaide lasihuvvo duppalčuokkis ja kásusgeažus. Máŋggaidlogu hámiide lasihuvvo maiddái máŋggaidlogu dovddaldat (<em type="italic">t dahje i</em>).  </p>
    <p>
      <em type="bold">  ovttaidlohku    máŋggaidlohku </em>
    </p>
    <p><em type="bold">nom</em>.   <em type="italic">ON    ON:t</em> </p>
    <p><em type="bold">gen.-akk.</em>  <em type="italic">ON    ON:id</em> </p>
    <p><em type="bold">ill.</em>  <em type="italic">ON:i     ON:ide</em> </p>
    <p><em type="bold">lok.</em>  <em type="italic">ON:s     ON:in</em> </p>
    <p><em type="bold">kom.</em>   <em type="italic">ON:in     ON:iguin</em> </p>
    <p><em type="bold">ess.</em>    <em type="italic">ON:n</em> </p>
    <p><em type="bold">nom.</em>   <em type="italic">NATO</em> </p>
    <p><em type="bold">gen.-akk.</em> <em type="italic">NATO</em> </p>
    <p><em type="bold">ill.</em>  <em type="italic">NATO:i</em> </p>
    <p><em type="bold">lok.</em>  <em type="italic">NATO:s</em> </p>
    <p>73 <em type="bold">kom.</em>   <em type="italic">NATO:in</em> </p>
    <p><em type="bold">ess.</em>  <em type="italic">NATO:n</em> </p>
    <p>
      <em type="bold">Eará gielaid initiálaoanádusat  </em>
    </p>
    <p>Jus sámegillii ii leat vástideaddji oanádus sajáiduvvan, de doalahuvvo álgogiela oanádus. Teavsttas sáhttá čilget sámegillii mii dat lea oanádusaid.</p>
    <p><em type="italic">NAF </em>(Norges Automobil Forbund) </p>
    <p><em type="italic">IMDi </em>(Integrerings- og mangfoldsdirektoratet) </p>
    <p><em type="italic">Kela </em>(Kansaneläkelaitos) </p>
    <p><em type="italic">NAV </em>(Arbeids- og velferdsforvaltningen) </p>
    <p><em type="italic">SR</em> (Sveriges Radio) </p>
    <p><em type="italic">STT</em> (Suomen Tietotoimisto) </p>
    <p><em type="italic">USA</em> (United States of America) </p>
    <p><em type="italic">LKAB </em>(Luossavaara-Kiirunavaara AB) </p>
    <p>
      <em type="bold">Dávjá geavahuvvon oanádusat </em>
    </p>
    <p>Dás leat oanádusat mat eanemusat adnojit davvisámegielas.</p>
    <p><em type="italic">A</em> ampera </p>
    <p><em type="italic">abstr.</em> abstrákta </p>
    <p><em type="italic">adv.</em> advokáhtta  </p>
    <p><em type="italic">affekt.</em> affektiiva </p>
    <p><em type="italic">ašg</em>. anárašgiella </p>
    <p>74 <em type="italic">anat.</em> anatomiija </p>
    <p><em type="italic">art.</em> artihkkal  </p>
    <p><em type="italic">ásg</em>.<em type="italic"> </em>áhkkilsámegiella </p>
    <p><em type="italic">b. </em>beaivi </p>
    <p><em type="italic">bb</em>. bajábealde </p>
    <p><em type="italic">bb. </em>borranbaste </p>
    <p><em type="italic">bc.</em> bálkáceahkki </p>
    <p><em type="italic">be </em>bearjadat </p>
    <p><em type="italic">bfr</em> Belgia franc </p>
    <p><em type="italic">biol.</em> biologiija </p>
    <p><em type="italic">BNB</em> brutto nášunalbuvtta </p>
    <p><em type="italic">bot.</em> botanihkka </p>
    <p><em type="italic">bsg</em>. bihtánsámegiella </p>
    <p><em type="italic">BT</em> Boares Testameanta </p>
    <p><em type="italic">bto </em>brutto </p>
    <p><em type="italic">˚C</em> celsiusgráda </p>
    <p>c/o care off = orrume soapmása luhtte</p>
    <p><em type="italic">cal.</em> kaloriija </p>
    <p><em type="italic">CD ~ cd  </em>compact disk </p>
    <p><em type="italic">cg</em> centigrámma </p>
    <p><em type="italic">cl </em>centilihtar </p>
    <p><em type="italic">cm</em> centimehter </p>
    <p><em type="italic">čuovv.</em> čuovvovaš </p>
    <p><em type="italic">D</em> davvi </p>
    <p><em type="italic">d.</em> dahje </p>
    <p><em type="italic">d.</em> dearvvuođat </p>
    <p>75 <em type="italic">dáb</em>. dábálaš </p>
    <p><em type="italic">dár</em>. dárogiella </p>
    <p><em type="italic">dB</em> desibel </p>
    <p><em type="italic">db.</em> deadjabaste </p>
    <p><em type="italic">ded.</em> dahje eará dakkár/dakkárat </p>
    <p><em type="italic">Dep</em> departemeanta (boastačujuhusain) </p>
    <p><em type="italic">dem.</em> demonstratiiva; deminutiiva </p>
    <p><em type="italic">dept.</em> departemeanta </p>
    <p><em type="italic">dg</em> desigrámma </p>
    <p><em type="italic">di </em>disdat </p>
    <p><em type="italic">dii. </em>diibmu </p>
    <p><em type="italic">dj</em>. dán jagi </p>
    <p><em type="italic">dir.</em> direktevra </p>
    <p><em type="italic">Dkr</em> Dánmárkku ruvdno </p>
    <p><em type="italic">DKK </em>Dánmárkku ruvdno </p>
    <p><em type="italic">dl </em>desilittar </p>
    <p><em type="italic">dm</em> desimehter </p>
    <p><em type="italic">doaimm</em>. doaimmaheaddji </p>
    <p><em type="italic">dr </em>doavttir </p>
    <p><em type="italic">drsg</em>. dárjjesámegiella </p>
    <p><em type="italic">dsg.</em> davvisámegiella  </p>
    <p><em type="italic">du </em>duorastat </p>
    <p><em type="italic">duođ.</em> duođaštus </p>
    <p><em type="italic">eaŋg</em>. eaŋgalasgiella </p>
    <p><em type="italic">ee.</em> earret eará  </p>
    <p><em type="italic">EKG ~ ekg </em>elektrokardiográmma </p>
    <p>76 <em type="italic">eŋg</em>. eŋgelasgiella </p>
    <p><em type="italic">euf.</em> eufemisttalaš </p>
    <p><em type="italic">eur</em>. eurohpálaš  </p>
    <p><em type="italic">°F</em> Fahrenheit-gráda </p>
    <p><em type="italic">fig.</em> figuratiiva </p>
    <p><em type="italic">FIM</em> Suoma márki  </p>
    <p><em type="italic">FM </em>frekveansamudden </p>
    <p><em type="italic">fr.</em> fránskkagiella </p>
    <p><em type="italic">fr</em> Fránkriikka franc </p>
    <p><em type="italic">fuom</em>. fuomáš </p>
    <p><em type="italic">g</em> grámma </p>
    <p><em type="italic">g.</em> gáhtta </p>
    <p><em type="italic">ga </em>gaskavahkku  </p>
    <p><em type="italic">gaskab</em>. gaskaboddosaš; gaskabeaivi </p>
    <p><em type="italic">gč.</em> geahča </p>
    <p><em type="italic">geogr.</em> geográfalaš </p>
    <p><em type="italic">geom. </em>geometriija </p>
    <p><em type="italic">gl.res.</em> gonagaslaš resolušuvdna </p>
    <p><em type="italic">gm</em>. gaskamearálaš  </p>
    <p><em type="italic">govv</em>. govvideaddji  </p>
    <p><em type="italic">gsg</em>. gielddasámegiella </p>
    <p><em type="italic">hg </em>hektográmma </p>
    <p><em type="italic">hhus</em> hálddahus </p>
    <p><em type="italic">hl </em>hektolihtar </p>
    <p><em type="italic">Hz </em>hertz </p>
    <p><em type="italic">ing.</em> ingenevra </p>
    <p>77</p>
    <p><em type="italic">ISBN </em>girjji internationála standárdanummar </p>
    <p><em type="italic">ISSN </em>áigečállaga internationála standárdanummar </p>
    <p><em type="italic">J </em>joule </p>
    <p><em type="italic">j </em>jahki </p>
    <p><em type="italic">j.</em> jápmán </p>
    <p><em type="italic">jd.</em> ja dakkár(at) </p>
    <p><em type="italic">je.</em> ja eará </p>
    <p><em type="italic">jed.</em> ja eará dakkár(at) </p>
    <p><em type="italic">jna.</em> ja nu ain </p>
    <p><em type="italic">jnr</em> journalnummar </p>
    <p><em type="italic">jr</em> junior, nuorat </p>
    <p><em type="italic">jsg. </em>julevsámegiella </p>
    <p><em type="italic">jur.</em> juridihkalaš </p>
    <p><em type="italic">K</em> Kelvin-gráda </p>
    <p><em type="italic">kand.</em> kandidáhtta </p>
    <p><em type="italic">kap.</em> kapihtal  </p>
    <p><em type="italic">kard.</em> kardinálanumerála, vuođđolohku </p>
    <p><em type="italic">kat.</em> kataloga; katolalaš; kategoriija </p>
    <p><em type="italic">kB</em> kilobyte </p>
    <p><em type="italic">kg </em>kilográmma, kilo </p>
    <p><em type="italic">kl.</em> klássa </p>
    <p><em type="italic">km</em> kilomehter </p>
    <p><em type="italic">km/dii.</em> <em type="italic">~ km/h</em> kilomehtera diimmus </p>
    <p><em type="italic">konkr.</em> konkrehta </p>
    <p><em type="italic">korr.</em> korrektuvra  </p>
    <p><em type="italic">kr </em>kruvdno, ruvdno </p>
    <p>78</p>
    <p><em type="italic">KS </em>kommandihttasearvi </p>
    <p><em type="italic">kV</em> kilovolta </p>
    <p><em type="italic">kVA </em>kilovoltampere </p>
    <p><em type="italic">kW</em> kilowatt </p>
    <p><em type="italic">kWh</em> kilowattdiibmu </p>
    <p><em type="italic">l </em>lihtar </p>
    <p><em type="italic">L</em> lulli </p>
    <p><em type="italic">lab.</em> laboratoriija </p>
    <p><em type="italic">lá </em>lávvordat, lávvardat </p>
    <p><em type="italic">lád.</em> lassiárvodivat </p>
    <p><em type="italic">lat.</em> latiinnagiella, láhtengiella </p>
    <p><em type="italic">lingv.</em> lingvistihkka </p>
    <p><em type="italic">log.</em> logaritma </p>
    <p><em type="italic">LSD ~ lsd </em>lysergasivradietylamiida </p>
    <p><em type="italic">lsg </em>lullisámegiella  </p>
    <p><em type="italic">M</em> máddi </p>
    <p><em type="italic">m</em> mehter </p>
    <p><em type="italic">m²</em> njealjehasmehter </p>
    <p><em type="italic">ma </em>maŋŋebárga </p>
    <p><em type="italic">má</em> mánnodat </p>
    <p><em type="italic">mat. </em>matematihkka </p>
    <p><em type="italic">matem.</em> matematihkka </p>
    <p><em type="italic">MB</em> megabyte </p>
    <p><em type="italic">med.</em> medisiidna </p>
    <p><em type="italic">mmb.</em> mehtera meara bajábealde </p>
    <p><em type="italic">mg </em>milligrámma </p>
    <p>79</p>
    <p><em type="italic">MHz</em> megahertz </p>
    <p><em type="italic">milj.</em> miljovdna </p>
    <p><em type="italic">min.</em> minuhtta, minukta </p>
    <p><em type="italic">miner.</em> minerála </p>
    <p><em type="italic">mk</em> márki </p>
    <p><em type="italic">m.Kr.</em> maŋŋel Kristusa </p>
    <p><em type="italic">ml</em> millilihtar </p>
    <p><em type="italic">mm</em> millimehter </p>
    <p><em type="italic">mrd.</em> miljárda </p>
    <p><em type="italic">MS </em>mohtorskiipa </p>
    <p><em type="italic">msg.</em> máttasámegiella </p>
    <p><em type="italic">mus.</em> musihkka </p>
    <p><em type="italic">mV </em>millivolt </p>
    <p><em type="italic">MW </em>megawatt </p>
    <p><em type="italic">mW </em>milliwatt </p>
    <p><em type="italic">N </em>Newton </p>
    <p><em type="italic">N</em> nuorta </p>
    <p><em type="italic">N</em> Norga </p>
    <p><em type="italic">nam.</em> namalassii  </p>
    <p><em type="italic">NN</em> nomen nescio = namahus go olbmo namma ii namuhuvvo </p>
    <p><em type="italic">Nkr </em>Norgga ruvdno </p>
    <p><em type="italic">NOK </em>Norgga ruvdno  </p>
    <p><em type="italic">neg.</em> negatiiva </p>
    <p><em type="italic">ng. </em>nu gohčoduvvon </p>
    <p><em type="italic">nr</em> nummar </p>
    <p><em type="italic">nto</em> netto </p>
    <p>80 <em type="italic">num. </em>numerála, lohkosátni </p>
    <p><em type="italic">O </em>oarji </p>
    <p><em type="italic">od.prp.</em> odeldiggeproposišuvdna </p>
    <p><em type="italic">o.Kr.</em> ovdal Kristusa </p>
    <p><em type="italic">om. </em>ovdamearkan </p>
    <p><em type="italic">omd.</em> ovdamearkka dihte </p>
    <p><em type="italic">ON</em> Ovttastuvvan našuvnnat </p>
    <p><em type="italic">op.</em> opus </p>
    <p><em type="italic">OS</em> oasussearvi  </p>
    <p><em type="italic">oss.</em> ossodat </p>
    <p><em type="italic">oss.jođ</em>. ossodatjođiheaddji </p>
    <p><em type="italic">OT</em> Ođđa Testamenta </p>
    <p><em type="italic">p.</em> persovdna </p>
    <p><em type="italic">par.</em> paragráfa </p>
    <p><em type="italic">Pb.</em> poastaboksa </p>
    <p><em type="italic">PC ~ pc </em>persovnnalaš dihtor </p>
    <p><em type="italic">pers.</em> persovdna </p>
    <p><em type="italic">pH</em> pondus hydrogenii = suvrodatdássi </p>
    <p><em type="italic">pos.</em> positiiva </p>
    <p><em type="italic">p.r.</em> poste restante  </p>
    <p><em type="italic">PS</em> <em type="italic">~</em> <em type="italic">ps </em>postskriptum = maŋilčála </p>
    <p><em type="italic">pst.</em> proseanta </p>
    <p><em type="italic">psyk.</em> psykologiija </p>
    <p><em type="italic">pta</em> pesetas </p>
    <p><em type="italic">R</em> Ruoŧŧa<em type="italic">  </em></p>
    <p><em type="italic">r.</em> riegádan </p>
    <p>81 <em type="italic">rieg</em>. riegádan </p>
    <p><em type="italic">ráđđ.</em> ráđđehus </p>
    <p><em type="italic">rbl</em> rubel </p>
    <p><em type="italic">reg.</em> registtár; registrerejuvvon </p>
    <p><em type="italic">reg.nr</em> registtarnummar </p>
    <p><em type="italic">rek.</em> rekommanderejuvvon </p>
    <p><em type="italic">rel. </em>religiovdna </p>
    <p><em type="italic">relat.</em> relatiiva </p>
    <p><em type="italic">relig. </em>religiovdna </p>
    <p><em type="italic">res.</em> resolušuvdna </p>
    <p><em type="italic">rs </em>registrerejuvvon searvi<em type="italic"> </em>  <em type="italic">ruoŧ.</em> ruoŧagiella </p>
    <p><em type="italic">s </em>sekunda  </p>
    <p><em type="italic">S</em> Suopma </p>
    <p><em type="italic">s.</em> siidu </p>
    <p><em type="italic">SAÁO</em> skuvlaastoáiggeortnet </p>
    <p><em type="italic">sá </em>sámegiella<em type="italic"> </em> </p>
    <p><em type="italic">sám.</em> sámegiella </p>
    <p><em type="italic">sápm.</em> sápmelaš </p>
    <p><em type="italic">sek </em>sekunda </p>
    <p><em type="italic">SEK </em>Ruoŧa ruvdno </p>
    <p><em type="italic">sfr </em>Šveicca franc </p>
    <p><em type="italic">siviling.</em> sivilingenevra </p>
    <p><em type="italic">skand.</em> skandinávalaš  <em type="italic">so </em>sotnabeaivi </p>
    <p><em type="italic">sos.</em> sosiála; sosialista, sosialisttalaš </p>
    <p><em type="italic">sos.dem.</em> sosialdemokráhta(laš) </p>
    <p>82</p>
    <p><em type="italic">SS </em>steamship, dámpaskiipa </p>
    <p><em type="italic">st.</em> stašuvdna  </p>
    <p><em type="italic">St.</em> (<em type="italic">S:t</em>,<em type="italic"> St</em>) bassi </p>
    <p><em type="italic">st.dieđ.</em> stuoradiggedieđáhus </p>
    <p><em type="italic">st.prp.</em> stuoradiggeproposišuvdna </p>
    <p><em type="italic">stip.</em> stipendiáhtta </p>
    <p><em type="italic">stud.</em> studeanta </p>
    <p><em type="italic">su. </em>sullii </p>
    <p><em type="italic">suom. </em>suomagiella </p>
    <p><em type="italic">t </em>tonna </p>
    <p><em type="italic">tab.</em> tabealla </p>
    <p><em type="italic">tb.</em> teadjabaste </p>
    <p><em type="italic">tekn.</em> teknihkka </p>
    <p><em type="italic">temp.</em> temperatuvra; temporála </p>
    <p><em type="italic">tii. </em>tiibma </p>
    <p><em type="italic">tlf.</em> telefovdna <em type="italic">tlg.</em> telegrámma </p>
    <p><em type="italic">TV ~ tv </em>televišuvdna </p>
    <p><em type="italic">usg</em> ubmisámegiella </p>
    <p><em type="italic">V</em> volt </p>
    <p><em type="italic">vol.</em> volum </p>
    <p><em type="italic">vrd.</em> veardit </p>
    <p><em type="italic">vást.</em> vástádus </p>
    <p><em type="italic">vulg.</em> vulgára </p>
    <p><em type="italic">W</em> watt </p>
    <p><em type="italic">yd</em> yard </p>
    <p>83</p>
    <p>
      <em type="bold">GIRJJÁLAŠVUOHTA </em>
    </p>
    <p>Guttorm, Vesa &amp; Kemi, Kjell &amp; Helander, Nils Ø. 1993: <em type="italic">Muhtun giellagažaldagat</em>. [Guovdageaidnu]: Sámi Oahpahusráđđi. </p>
    <p>Institutet för språk och folkm<em type="italic">innen. http://www.sprakochfolkminnen.se/ </em>(9.11.2015)   </p>
    <p>Itkonen, Terho &amp; Maamies, Sari 2012: <em type="italic">Uusi kieliopas</em>. Helsinki: Tammi. </p>
    <p>Kotimaisten kielten keskus.<em type="italic"> http://www.kotus.fi/ </em>(9.11.2015) </p>
    <p>Kåven, Brita &amp; Jernsletten, Johan &amp; Nordal, Ingrid &amp; Eira, John Henrik &amp; Solbakk, Aage 1995: <em type="italic">Sámi – dáru sátnegirji</em>. <em type="italic">Samisk – norsk ordbok</em>.<em type="italic"> </em>Kárášjohka: Davvi Girji. </p>
    <p>Nickel, Klaus Peter &amp; Sammallahti, Pekka 2011: <em type="italic">Nordsamisk grammatikk</em>. Karasjok: Davvi Girji. </p>
    <p>Sammallahti, Pekka 1994: Sátnegoallosteapmi ja čállinvuohki. – Vesa Guttorm (doaimm.), <em type="italic">Tearbmasymposia raporta</em>. Dieđut 3/1994. Guovdageaidnu: Sámi Instituhtta. 35–42. </p>
    <p>Sammallahti, Pekka &amp; Nickel, Klaus Peter 2006: <em type="italic">Sámi-duiskka sátnegirji. Saamisch-deutsches Wörterbuch</em>. Kárášjohka: Davvi Girji. </p>
    <p><em type="italic">Sámi dieđalaš áigečállaga čállinrávvagat</em>. &lt;http://site.uit.no/aigecala/callinravvagat/&gt; (9.11.2015).<em type="italic"> </em></p>
    <p>Språkrådet. &lt;http://www.sprakradet.no/&gt; (9.11.2015)</p>
    <p><em type="italic">Svenska skrivregler</em>. 2008. Språkrådets skrifter 8. Stockholm: Liber. </p>
    <p>Svonni, Mikael 2013: <em type="italic">Davvisámegiela – ruoŧagiela. Ruoŧagiela – davvisámegiela sátnegirji. Nordsamisk – svensk. Svensk – nordsamisk ordbok.</em> Karasjok: ČálliidLágádus. </p>
    <p>Søyland, Aud &amp; Fretland, Jan Olav 2015: <em type="italic">Norske skriveregler. Reglene du trenger for å skrive på papir og skjerm</em>. [Oslo]: Samlaget. </p>
    <p>Vinje, Finn-Erik 2009: <em type="italic">Skriveregler</em>. [Oslo]: Aschehoug. </p>
    <p>84</p>
    <p>85</p>
  </body>
</document>
