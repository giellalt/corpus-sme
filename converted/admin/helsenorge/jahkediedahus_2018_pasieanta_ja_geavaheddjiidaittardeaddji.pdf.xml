<document xml:lang="sme" id="no_id"><header><title>Jahkedieđáhus 2018 Pasieanta- ja geavaheddjiidaittardeaddji</title><genre code="admin"/><author><unknown/></author><year>2019</year><wordcount>6232</wordcount><conversion_status type="standard"/><availability><license type="standard"/></availability><origFileName>https://helsenorge.no/SiteCollectionDocuments/pasient-%20og%20brukerombudet/Nasjonal%20årsmelding%202018%20Samisk.pdf</origFileName><parallel_text xml:lang="eng" location="jahkediedahus_2018_pasieanta_ja_geavaheddjiidaittardeaddji.pdf"/><parallel_text xml:lang="nob" location="jahkediedahus_2018_pasieanta_ja_geavaheddjiidaittardeaddji.pdf"/><metadata><uncomplete/></metadata><version>XSLtemplate $Revision: 161400 $; file-specific xsl  Revision; common.xsl  $Revision$; </version></header><body><p>Jahkedieđáhus 2018 Pasieanta- ja geavaheddjiidáittardeaddji 1</p>
<p><em type="bold">Ovdasátni </em></p>
<p>Gaska gaskal sávaldagaid ja resurssaid lea hástalus go almmolaš čálgobuorit galget juhkkojuvvot iešguđetlágan bálvalussurggiid gaskkas ja siskkáldasat dearvvasvuođabálvalusas. Váttis mearrádusat fertejit dahkkot rabasvuođas, ii lohkkaduvvon uvssaid duohken. Vuoruheamit fertejit čuovvut prinsihpaid ja prosedyraid maidda lea ovttaoaivilvuohta. Mihttun ferte leat ahte leat vuorddehahtti eavttut mat hábmejit rámma individuála árvvoštallamii. Dát árvvoštallan galgá dáhpáhuvvat ovttasráđiid pasieanttain ja geavaheddjiin guhte lea ožžon dieđuid ja lea fátmmastuvvon áššái. Dát lea gáibideaddji. Ferte láhčit vai geavaheddjiin lea váikkuhanvejolašvuohta, ferte várrejuvvot áigi ja gelbbolašvuohta ferte nannejuvvot. Ja das šaddá stuorra vuoitu. Boađusin das lea ahte pasieanttas ja geavaheaddjis lea buoret áddejupmi loahpalaš mearrádusas.</p>
<p>Dearvvasvuođabargit fertejit oažžut doarjaga iežaset váttis mearrádusaide. Jođiheaddjit fertejit leat mielde dagahit rivttes vuoruhemiid ja doarjut iežaset bargiid sin árvvoštallamiin. Politihkkárat fertejit doalahit iežaset prinsihpaid ja mearrádusaid maiddá dalle go mediafápmu uhkida njuorasmahtti muitalusaiguin.</p>
<p>Áittardeaddjin pasieanttaide ja geavaheddjiide deaivvadat mii olbmuiguin geat eai álo leat beassan ovddemužžii dearvvašvuođa- ja fuolahusgilvvus. Min bargu ii leat sihkkarastit vuitiid, muhto leat mielde dagahit ahte lea vuoiggalašvuohta. Dalle lea proseassa mii buvttiha mearrádusaid man ohcalat. Go dan man in máhte čilget, dan it sáhte bealuštit.</p>
<p>Mii veahkehat pasieanttaid ja geavaheddjiid buot agiin juohke beaivvi, oažžut dákkár čilgehusaid. 2018:s evttohuvvui pasieanta- ja geavaheddjiidáittardeaddji rievdadit vuorasolbmo-, pasieanta- ja geavaheddjiidáittardeaddjiortnegin. Mii ja máŋga geavaheddjiidorganisašuvnna ja bálvalusbáikki vuosttildeimmet dan garrasit. Manne? Go dalle leat máŋggas geat jáhkket mii beare leat áittardeaddjin vuorasolbmuide. Boađusin dán evttohusas lei ahte ásahuvvui sierra stáhtalaš vuorasolbmuidáittardeaddji, seamma dásis go mánáidáittardeaddji. Mii leat ain buohkaid pasieanta- ja geavaheddjiidáittardeaddji. 2019:s leat ožžon hástalusa ásahit našuvnnalaš pasieanta- ja geavaheddjiidáittardeaddji mii galgá bargat lávga báikkálaš kantuvrraiguin mat jo gávdnojit. Dan mii doarjut. Mii háliidat leat mielde dagahit ahte ortnet ovdána viidásat ja atnit dán vejolašvuohtan nannet min fágalaš ja sorjjasmeahttun áittardeaddjidoaimma ja oažžut čielgasat našuvnnalaš jiena.</p>
<p>Dán raporttas juohkit muhttin vásáhusaid min doaimmas.</p>
<p>Anne-Lise Kristensen</p>
<p>Pasieanta- ja geavaheddjiidáittardeaddji bargolávdegotti jođiheaddji ja Oslo ja Akershus áittardeaddji. 3</p>
<p><em type="bold">Áittardeaddjit ávžžuhit </em></p>
<p><em type="bold">Áittardeaddjit oaivvildit ahte dearvvasvuođaeiseválddit fertejit eanet gáibidit buohcciviesuin ollašuhttit mihttu ahte psyhkalaš dearvvašvuohta ja gárrendilledikšu galgá eanet ovdánit go somatihkka. </em></p>
<p><em type="bold">Gielddat fertejit váldit eanet ovddasvástádusa sihkkarastin dihte ahte fástadoaktárat čuvvot fástadoavtterláhkaásahusa ja eará gáibádusaid maid dearvvasvuođaeiseválddit gáibidit. </em></p>
<p><em type="bold">Pasieanttat fertejit oažžut kopiija čujuhusas ja fállojuvvot oažžut kopiija iskkusvástádusain. </em></p>
<p><em type="bold">Pasieanttat geat guđđet konsultašuvnna spesialistadearvvašvuođabálvalusas ja leat geavagis, fertejit oažžut diehtit goas sis nuppes fas lea konsultašuvdna - sii háliidit ođđa diimmu oažžut gihtii. </em></p>
<p><em type="bold">Ii galggašii gáibiduvvot iežasmáksu nuorain gaskal 16 ja 18 jagi go fitnet fástadoaktára luhtte. </em></p>
<p><em type="bold">BPA-ortnega ulbmil ferte ollašuhttot beroškeahttá ássanbáikkis. Evttohus sihkkut ahkemeari mii lea 67 jagi bisuhan dihte BPA, dorjojuvvo. </em></p>
<p><em type="bold">Pasieanttat geat leat fágaidrasttideaddji spesialiserejuvvon gárrendilledivššus berrejit oažžut vuoigatvuođa čađahit bátnedivššu mii lea álggahuvvon beroškeahttá orrutgo ain ásahusas vai eai. </em></p>
<p><em type="bold">Bearráigeahččaneiseválddiide fertejit sihkkarastot resurssat addit dohkálaš čuovvoleami go pasieanta- ja geavaheddjiidvuoigatvuođat rihkkojuvvojit. </em></p>
<p><em type="bold">Lea stuorra dárbu loktet dearvvašvuođa- ja fuolahusbálvalusaid bargiid gelbbolašvuođa pasieanta- ja geavaheddjiidvuoigatvuođain. </em></p>
<p><em type="bold">Berrejit dahkkot doaibmabijut lokten dihte gelbbolašvuođa dulkageavaheamis. Dearvvašvuođabálvalusa ovddasvástádus diŋgot dulkka go dasa lea dárbu ferte doahttaluvvot. </em>4 </p>
<p><em type="bold">Oahpisteapmi áittardeddjiid doaimmaide </em>Mii leat miehtá riikka: </p>
<p><em type="bold">Min kánturbáikkit: </em></p>
<p>Moss Oslo Hamar Gjøvik Drammen Tønsberg </p>
<p>Skien Arendal Kristiansand Stavanger Bergen Førde</p>
<p>Kristiansund Tråante Stientjie Bådåddjo Romsa Hámmárfeasta</p>
<p>Pasieanta- ja geavaheddjiidáittardeaddji galgá gozihit pasieantta ja geavaheaddji dárbbuid, beroštumiid ja riektesihkkarvuođa stáhtalaš spesialistadearvvašvuođabálvalusa ja gielddalaš dearvvašvuođa- ja fuolahusbálvalusaid ektui, ja buoridan dihte dáid bálvalusaid kvaliteahta. (Pasieanta- ja geavaheddjiidláhka § 8-1) 2018:s oaččuimet mii 14830 ođđa oktavuođaváldima, 17525 áššečuolmmain. Ain lea nu ahte oažžut eanemus oktavuođaváldimiid spesialistadearvvašvuođabálvalusas.</p>
<p>Go buohtastahttá dainna man ollu pasieanttat ohcet dahje ožžot divššu, daid geavaheddjiid lassin geat ožžot bálvalusaid olgoriikkas, leat relatiivalaččat unnán olbmot geat váldet minguin oktavuođa. Goitge oaivvildat mii ahte min vásáhusat čujuhit daid surggiide maid berre ja maid sáhttá buoridit. Mii oaivvildat ahte ollu eambbosat berrejit čuvgehit iežaset negatiivvalaš vásáhusaid, go mii oaidnit ahte das lea ávki. Váidagat ja jearaldagat sáhttet buoridit áššiid. Muhto mii oaidnit menddo dávjá ahte dat seamma áššečuolmmat geardduhuvvojit. Bálvalusbáikkit eai leat doarvái čeahpit oahppat iežaset boasttuvuođain. Sis geain lea dárbu dikšui ja veahkkái olles eallinagi lea alit lassá váldit oktavuođa ja čuovvolahttit ášši. Seamma guoská smávva gielddaide gos son guhte oažžu ja son guhte addá bálvalusa dovdaba nubbi nuppi. Mii gohčodat dán váiddaballun. 0 %20 %40 %60 %80 %100 %201620172018</p>
<p>Áššetiippat 2016-2018</p>
<p>Spesialistadearvvašvuođabálvalus</p>
<p>Gielddalaš dearvvašvuođa ja fuolahusbálvalusat</p>
<p>Olggobealde mandáhta</p>
<p>Jearaldagat5</p>
<p><em type="bold">Ovttaskas áššit </em>Áittardeddjiid doaimma dovdomearka lea doalahit lávga ja njuolga oktavuođa pasieanttaiguin, geavaheddjiiguin, oapmahaččaiguin ja bálvalusbáikkiiguin. Juohkehaš sáhttá váldit oktavuođa áittardeddjiin. Lea vejolaš leat namaheapmin go váldá oktavuođa, ja lea nuvttá bálvalus. Áittardeaddjit galget leat fálaldat man lea álki olahit, ja lea sidjiide geain leat jearaldagat, ruovttoluottadieđut dahje váidagat mat gusket almmolaš dearvvašvuođa- ja fuolahusbálvalusaide. Áittardeaddjit vuoruhit deaivvadit čoahkkinastit. Mii guldalat, jearrat jearaldagaid, addit dieđuid, veahkehat sirret áššiid, rávvet ja bagadallat. Mii geahččalat veahkehit dan láhkai ahte pasieanttat ja geavaheaddjit ieža sáhttet doalvut ášši viidásat konstruktiivvalaš vuogi mielde. Go lea vuođđu čuovvolahttit ášši, de mii rávvet mo ášši galgá viidásat jođihit. Jus pasieanta/geavaheaddji ja bálvalusbáiki sáhttiba njunnálagaid ášši čielggadit, sáhttit mii fállat searvat gulahallančoahkkimii. Dát leat buorit arenat guovttebealat čielggadusaide, čilgehusaide, diehtojuohkimii ja šállošeapmái. Čoahkkimat sáhttet maid dagahit ahte áššit čovdojit almmá ášši gieđahallot viidásat bálvalusbáikkis dahje fylkkamánnis. Gulahallančoahkkimat sáhttet addit oassebealálaččaide eanet áddejumi ja oahpu go čálalaš áššečilgehus ja sáhttát dagahit ahte šaddá fas luohttevašvuohta nuppi oassebeallái. Áittardeddjiid leahkin báikkálaččat addá dárbbašlaš lagašvuođa ja oahpisteami pasieanttaide, geavaheddjiide ja bálvalusbáikkiide, ja lea mearrideaddji dasa ahte áittardeaddjit sáhttet bargat dán vuogi mielde. Mii mátkkoštat doppe gos olbmot orrot ja gos bálvalusat addojit. Go eanet ahte eanet bálvalusat sirdojuvvojit spesialistadearvvašvuođabálvalusas gielddaide, šaddá dát vel ain deháleabbo. </p>
<p><em type="bold">Kvaliteahta buorideamit bálvalusain </em>Pasieanta- ja geavaheddjiidáittardeaddjit galget leat mielde dagahit ahte šaddá buoret kvaliteahtta bálvalusain ja sis lea jeavddalaš oktavuohta bálvalusbáikkiin. Mii juogadat vásáhusaid ovttaskas áššiin ja veahkehat addit <span type="quote">«geahčastaga olggobealde»</span>. Áittardeddjiin leat čoahkkimat dearvvašvuođafitnodagaid stivrraiguin, geavaheddjiidráđiiguin, nuoraidráđiiguin ja kvaliteahtta- ja pasieantadorvvolašlávdegottiiguin. Mis leat čoahkkimat gielddalaš jođiheddjiiguin, hálddahuslaš ja politihkalaš. Mis leat jeavddalaš čoahkkimat fylkkamánniiguin, Stáhta dearvvašvuođabearráigeahčuin, Norgga pasieantavahátbuhtadusain (NPE) ja earáiguin geat váikkuhit ávkkálaš ja dehálaš máhttojuohkimiin. Áittardeddjiid vásáhusat geavahuvvojit jahkásaččat Stuorradiggedieđáhusas Kvaliteahtta ja pasieantadorvvolašvuođa birra dearvvašvuođa- ja fuolahusbálvalusas. Mii buktit maiddá gulaskuddancealkámušaid mat gullet min bargamušsuorgái. Stuorradiggepolitihkkárat ožžot dieđuid áittardeddjiid vásáhusaid birra, sihke dan bokte ahte áittardeaddjit buktet cealkámušaid gulaskuddamiidda mat Stuorradikkis leat ja dan bokte ahte váldet njuolga oktavuođa. </p>
<p><em type="bold">Searvválaš doaimmat </em>Áittardeaddjit barget aktiivvalaččat lasihit máhttu pasieanta- ja geavahanvuoigatvuođaid ja áittardeaddjiortnega birra, ja juogadat pasieanttaid ja geavaheddjiid vásáhusaid deaivvademiiguin bálvalusain. Mii doallat logaldallamiid spesialistadearvvašvuođabálvalusa ja gielddalaš bálvalusaid bargiide, politihkalaš ja hálddahuslaš ráđiide ja lávdegottiide, pasieanta- ja geavaheddjiidorganisašuvnnaide, studeanttaide, ohppiide, sisafárrejeddjiide oahpásnuvvankurssain, oahpásnuvvankurssa bargiide, penšunistaidservviide ja beroštusorganisašuvnnaide jna. Searvválaš doaimmas oažžut mii ollu máhttu mo bálvalusat vásihuvvojit, ja mii oažžut oktavuođa pasieanttaiguin 6 ja geavaheddjiiguin geat muđui eai livčče váldit minguin oktavuođa. Áittardeaddjit geavahuvvojit logaldallin našuvnnalaš ja regiovnnalaš kurssain ja konferánssain. 2018:s lágideimmet mii iđitbiepmočoahkkima man fáddán lei <span type="quote">"Mánáid ja nuoraid psyhkalaš dearvvašvuohta"</span> Arendalsuka:s. Mis lei maid sierra diehtojuohkinbeavdi ja searvvaimet máŋgga eará lágideapmái. Norgga almmolaš dearvvašvuođaportálas helsenorge.no:s sáhttá lohkat áittardeaddjiortnega birra ja doppe leat oktavuođadieđut buot pasieanta- ja geavaheddjiidáittardeaddjikantuvrraide riikkas. Mis lea profiila Facebook:s gos geavaheaddjit sáhttet oažžut áddejumi ortnegis ja mas áittardeaddjit beroštit. 2018 giđa almmuheimmet kampánnja Facebook:s ja TV2:s mas ledje njeallje smávva diehtojuohkinfilmma. </p>
<p><em type="bold">Manne váldui oktavuohta áittardeddjiiguin </em>Badjel bealli daid áššiin maiguin váldui oktavuohta ledje dan birra ahte lei duhtatmeahttunvuohta mo bálvalus lei dahkkon. Leat ovdamearkkat das ahte lea leamaš unnán fuolla divššus, jearaldagat boasttudivššus, čujuhusat mat leamaš váilevaččat dahje maŋŋonan, váilevaš diehtojuohkin, gulahallan ja giellaváttisvuođat. 26 proseantta oktavuođaváldimiin ledje vuoigatvuođaid birra. Dávjjimus váruhuvvui ahte pasieanta- ja geavaheddjiidvuoigatvuođat leat rihkkojuvvon, ovdamearkka dihte jus ohcan oažžut muhttin bálvalusa lei hilgojuvvon, áigemeriid rihkkun, journála oaidnin dahje boasttuvuohta journálas, dahje váilevaš váikkuheapmi ja diehtojuohkin. 17 proseantta oktavuođaváldimiin ledje organisereme ja rutiinnaid birra, moivi ja ájahaddan, ovdamearkka dihte ahte olbmot eai lean olámuttos, etáhtaid ovttasdoaibmama birra, guhkes áššemeannudanáigi dahje váilevaš áššemeannudeapmi. 29,657,213,326,156,617,325,857,216,9010203040506070 </p>
<p>Vuoigatvuođat</p>
<p>Bálvalusdoaibma</p>
<p>Vuogádat ja áššemeannudeapmi</p>
<p>Sivat oktavuođaváldimiidda 2016-20182018201720167</p>
<p><em type="bold">Válljejuvvon fáttát </em></p>
<p><em type="bold">Dárbbašat go mii unnit ja eanet geatnegahtti pasieantavuoigatvuođaid? Duohtan dahkat pasieantta dearvvašvuođabálvalusa leat ásahuvvon iešguđetlágan ortnegat mat galget sihkkarastit buriid dikšungeavadiid. Sajáiduvvan ortnegat gulahallandoaktáriin, geavatkoordináhtoriiguin, koordináhtoriiguin ja individuálalaš plánaiguin ja geas lea ovddasvástádus guđe ortnegii, jorbbodahttet sihke pasieanttaid ja dearvvašvuođabargiid. Mii gažadat danne ahte ii go leat áigi ásahit unnit, muhto beaktilat ja geatnegahtti ortnegiid? </em>Pasieanttat muitalit dearvvasvuođabálvalusa birra mii stivrejuvvo ortnegiid ja rutiinnaid vuođul mat eai álo leat buoremussan pasientii, ovdamearkka dihte ahte jus galgá oažžut čujuhusa ovtta eará ossodahkii go dan ossodagas gos jo oažžu divššu, de gáibiduvvo čujuhus fástadoaktáris. Viidásat muitalit botkejuvvon vuordámušaid ja plánejuvvon čuovvoleami birra gaskal universitehtabuohcceviesu, ja báikkálaš buohcciviesu - ja loahpas vel maiddá sin geaid gielddat galget čuovvolit. Epikriisat ja dálkkaslisttut mat eai čuovo pasieantta, eai ge gaskkustuvvo boahtte dássái. Ovttasdoaibman ja čielga ovddasvástádusbealit leat dehálaččat pasieanttaide. Mii gullat menddo dávjá ahte iskosat eai leat diŋgojuvvon dahje ahte ovdaiskosat eai leat dahkkon, journálat eai leat lohkkon jna, ja ahte dan dihte ferte maŋidit divššu. Mii deaivvadat pasieanttaiguin geain ii leat individuálalaš plána, IP, ja geat maid eai dieđe ahte sis lea vuoigatvuohta oažžut IP. Mii gullat ahte lea váilevaš čuovvoleapmi ja geavaheapmi sajáiduvvon IP:in erenoamážit dearvvašvuođa- ja fuolahusbálvalusain gielddain. Dá lea álelassii váttisvuohtan daid stuorebuš ja moalkás áššiin mat dávjá leat bistán badjel jagi, ja mas leat váiban oapmahaččat. Pasieanttain ja geavaheddjiin geain leat máŋggabealat ja viiddis veahkedárbbut lea dávjá dárbu alit gelbbolašvuhtii ja eanet resurssaide go gielddat fállet. Leat máŋga heađástuvvan oapmahaččat geat váldet oktavuođa go sin bárdni/nieida ii oačču dan veahki man dárbbaša. Sii muitalit ahte rahčat almmolašvuođa vuostá lea losimus. Dasa lassin vásihit sii ahte veahkeheaddjit eai nagot leat dan dilis guhkkit áiggi, ja boađusin das leat ahte álelassii šaddet fáhkka-sisačálihuvvot. Sii muitalit ahte lea váilevaš joatkevašvuohta ja einnostahttivuohta geavaheddjiide geain lea stuorra dárbu veahkkái. Luomut ja buozalmasjávkamat dagahit ahte gártet vahkut ja mánut goas lea unnán veahki oažžumis go ádjána gávdnat sadjásaččaid ja ođđa bargiid. </p>
<p>Pasieanta- ja geavaheddjiidáittardeaddjit oaivvildit ahte bálvalusaddit fertejit sáhttit buoret heivehit ja leat eanet buorredáhtolaččat ja ovttasbargat pasieanttaiguin ja pasieanttaid ektui ja geavaheddjiiguin ja geavaheddjiid áktui beroškeahttá guđe dásis</p>
<p><em type="italic">Pasieantavásáhus: Pasieanta geas leat máŋga buozalmasvuođa váldá oktavuođa pasieanta- ja geavaheddjiidáittardeddjiin. Son oažžu čuovvuleami iešguđetge ossodagain iežas báikkálaš buohcciviesus, seammás go oažžu čielggadeami ja divššu duođalaš dili dihte ovtta universitehtabuohcceviesus. Son vásiha ahte sus buori muddui ferte alddis leat oppalašgeahčastat divššus ja čielggadeamis, ja ahte ferte leat čállin alcces. Dasa lassin fuolastuvvá go orro leamen ahte doaktárat ja dearvvasvuođabargit daid iešguđetge ossodagain dušše oidnet ja leat ođastan iežaset dieđuid dan buozalmasvuođa birra mas sis lea erenoamáš gelbbolašvuohta. Pasieanta váillahii doaktára gii oaidná oppalaš gova ja geainna sáhttá gulahallat iežas dearvvašvuođa birra oppalaččat. Go áittardeaddji jearrá lea go sutnje fállon gulahallandoavttir, de ii leat pasieantii fállojuvvon ii ge leat son gullan ortnega birra ge. </em>8 </p>
<p><em type="bold">Gielddat fertejit váldit eanet ovddasvástádusa fástadoavtterortnega hárrái Gielddat fertejit váldit eanet ovddasvástádusa sihkkarastin dihte ahte fástadoaktárat čuvvot fástadoavtterláhkaásahusa ja eará gáibádusaid maid dearvvasvuođaeiseválddit gáibidit. </em></p>
<p><em type="bold">Pasieanttat fertejit oažžut kopiija čujuhusas ja fállojuvvot oažžut kopiija iskkusvástádusain. Dát dagaha buoret kvaliteahta, ahte pasieantasihkkarvuohta nannejuvvo ja ahte pasieanttat leat oadjebasat. </em></p>
<p><em type="bold">Nuorat gaskal 16 ja 18 jagi eai berre dárbbašit máksit iežasoasi fástadoaktárii, sihkkarastin dihte ahte sis lea duohta vejolašvuohta mannat fástadoaktára lusa maiddá dalle go eai hálit muitalit váhnemiidda ja bivdit ruđa dasa. </em></p>
<p>Ođasrávnnjis oidnojit fástadoaktárat mat hállet dohkketmeahttun bargobeivviid birra. Lea duohtavuohta man pasieanttat jagiid čađa leat gaskkustan, earret eará pasieanta- ja geavaheddjiidáittardeddjiid bokte. Lea áigi ahte ortnet dál árvvoštallo, ja dan deattuhedje áittardeaddjit jo 2014:s.</p>
<p>Pasieanttat muitalit maŋŋonan diagnosabidjama birra, ahte iskosiid vástádusat eai čuovvuluvvo, unnán áigi konsultašuvnnain, heajos čujuhusat ja bálvalus mii lea unnán olámuttos. Ii ge leat nu ahte buohkat geat dárbbašit dulkka ožžot dan.</p>
<p>Fástadoaktáriin leat birrasii 15 miljovnna pasieantaoktavuođa jahkásaččat. Pasieanta- ja geavaheddjiidáittardeaddjit ožžot jahkásaččat birrasii 2000 oktavuođaváldima mat leat fástadoaktáriid birra. Go buohtastahttá man ollu konsultašuvnnat leat de eai leat ollu oktavuođaváldimat, muhto nu mo eará surggiin de vásihat mii ahte oktavuođaváldimiid sisdoallu almmustahttá hástalusaid maid maiddá fástadoaktárat ieža ja sin ovttasbargoguoimmit gielddain ja spesialistadearvvašvuođabálvalusas dovdet.</p>
<p>Ovttasdoaibman gaskal spesialistadearvvašvuođabálvalusa ja fástadoaktáriid lei maiddá fáddán Riikkarevišuvnna Dokumeanttas 3:4 (2017-2018) Riikkarevišuvnna iskkadeapmi eiseválddiid doaimmas sihkkarastit buori <em type="italic">čujuhanpraksisa </em>fástadoaktáriin spesialistadearvvašvuođabálvalussii. Das čoahkkáigesso ahte « <em type="italic">Fástadoaktárat ja buohcciviessodoaktárat eai ovttasbargga doarvái bures čujuhemiiguin, ja dain váilot dávjá dárbbašlaš dieđut. Guorahallamat čájehit ahte fástadoaktáriin ja buohcciviessodoaktáriin máŋgii lea goabbatlágan áddejupmi das mii lea dárbbašlaš diehtu muhttin čujuheamis. Bealli buohcciviessodoaktáriin lávdegottis vásihit dávjá ahte ii boađe doarvái bures ovdan čujuhusas manne pasieanttas lea dárbu oažžut spesialistadivššu, ja ovcci logi buohcciviessodoaktáriin vásihit ahte lea stuorra kvaliteahttaerohus čujuhusain.» </em></p>
<p>Gielddat fertejit váldit eanet stivrejumi daid fástadoaktáriiguin geaiguin leat dahkan šiehtadusaid. Dát guoská áššiide dego fástadoavtterláhkaásahusa doahttalit, universála hábmen, váiddaáššiid čuovvolit ja čuovvolit fástadoaktáriid geat eai čuovvol dearvvašvuođadirektoráhtta čielggademiid mat leat čadnon dasa makkár olggosgoluid fástadoaktárat sáhttet bidjat ovttaskas pasientii.</p>
<p>Pasieanta- ja geavaheddjiidáittardeaddjit lea maŋimuš guokte jagi ohcalan iežasmávssonjuolggadusaid nuoraide gaskal 16 ja 18 jagi sihkkarastin dihte ahte dearvvašvuođarievttálaš válddálašvuođaahki duohtavuođas šaddá 16 jagi. Mii geardduhat dán hástalusa. Nuorat gaskal 16 ja 18 jagi eai berre máksit iežasmávssu go fitnet doaktára luhtte. 9</p>
<p><em type="bold">Eallit olles eallima – maiddá sidjiide geat dárbbašit veahki Beaivválaččat váldet vuorrasat ja sin oapmahaččat oktavuođa Pasieanta- ja geavaheddjiidáittardeddjiiguin. Sii muitalit earret eará ahte leat guhkes vuordináiggit oažžut buhcciidruovttusaji, ruovttubálvalusas leat menddo unnán diimmut ja unnán bargit geain lea gelbbolašvuohta, menddo ollu olbmot geaiguin ferte leat oktavuohta, ahte leat demeansabuohccit geat fertejit okto birget stuorra oasi jándoris. Mii leat, ja galgat ain leat, Pasieanta- ja geavaheddjiidáittardeaddji buot ahkejoavkkuide, maiddá <span type="quote">"boarrásat"</span> pasieanttaide ja geavaheddjiide, ja atnit dan dárbbašlažžan maiddá maŋŋá go ráđđehus lea mearridan ásahit našuvnnalaš vuorrasiidáittardeaddji. </em></p>
<p>Olbmot galget beassat orrut ruovttus nu guhká go lea vejolaš, maiddá maŋŋá go dearvvašvuođa hedjoneami geažil dárbbašit veahki. Gielddat galget addit veahki mii lea dohkálaš nu ahte buot vuorrasiin leat buorit árgabeaivvit. Mii goitge gullat demeansabuohcci vuorrasiid birra geat orrot ruovttus ja geain oapmahaččat muitalit iežaset leat fuolastuvvon. Sii muitalit ahte sin vuorrasat jorbbodit eanet ja dovdet dorvvuhisvuođa, sii eai nagot muitalit mo sin beaivi leamaš, sii eai leat ožžon dárbbašlaš divššu ja borramuša, ja ruovttubálvalusas bohtet álelassii ođđa olbmot. Sii leat fuolastuvvan, mii sáhttá geavvat go sin vuorrasat leat nu ollu okto.</p>
<p>Mii gullat ahte leat stuorra erohusat buhcciidruovttuid gaskkas, mii guoská gelbbolašvuhtii, fasilitehtaide, fágalaš lahkoneapmái, fuolaheapmái, ja gudnevuollegašvuhtii ovttaskas olbmui ja su dárbbuide árgabeaivvis. Mii gullat ahte buhcciidruovttudoaktárat lonuhuvvot dávjá, ja ahte sii leat unnán buhcciidruovttuin. Medisiinnafágalaš divššus lea unnán kontinuitehta, ja diibmolohku das man ollu doaktárat leat buhcciidruovttuin lea unni. Ollu oapmahaččat siđašit leat iežaset vuorrasiiguin go sis lea konsultašuvdna buhcciidruovttudoaktáriin, dat váillahuvvo. Mis leat máŋga ovdamearkka das ahte diagnosabidjan lea maŋŋonan maŋŋá gahččama dahje jus lea dákti doddjon, go ádjána menddo guhkká ovdal doavttir iská ássi ja čujuha su spesialistadearvvašvuođabálvalussii.</p>
<p>Áittardeaddjit oaivvildit lea dárbu ahte dikšo- ja fuolahusbargiin lea alit gelbbolašvuohta. Pasieanttat geat leat buhcciidruovttuin leat stuorát buozalmasvuođat go ovdal ja sis lea dárbu moalkás dearvvašvuođa- ja fuolahusbálvalusaide. Leat maiddá stuorra hástalusat giela dáfus, go sihke bargit ja ássit leat eanet máŋggakultuvrralaččat go ovdal. Dá lea erenoamážit hástalussan pasieanttaid ektui geain lea demeansa, áiggi mielde lea eatnigiella áidna giella man áddejit.</p>
<p>Áittardeaddjit gullet dávjá ahte leat menddo unnán resurssat veajuiduhttimii sihke spesialistadearvvašvuođabálvalusas ja gielddain. Dasa lassin lea váttis pasieanttaide áddet manne soapmásat ožžot oalle viiddis veajuiduhttima spesialiserejuvvon veajuiduhttinásahusain maŋŋá buozalmasvuođa ja vahágiid, ja earát ges čujuhuvvojit gielddalaš fálaldahkii. Gielddaid gaskkas leat stuorra erohusat veajuiduhttinbálvalusas, ja menddo dávjá váikkuha guhkes vuordináigi fálaldahkii, oažžut fysioterapevtta ja ergoterapevtta, ja veajuiduhttinprográmmaid mat orrot dego unnimus čoavddusin ovttaskas olbmui. Pasieanttat váldet minguin oktavuođa go oaivvildit sii leat manahan iežaset potensiála go leamaš menddo guhkes vuordináigi veajuiduhttima oažžut.</p>
<p>Mii vásihat ahte lea váilevaš máhttu dearvvašvuođalágaid birra ja mo njuolggadusaid galgá geavahit, sihke go bálvalusat juhkkojuvvojit ja hábmejuvvojit, ovdamearkka dihte vuordinlisttuid ja bággogeavaheami dáfus buhcciidruovttuin. (pasieanta- ja geavaheddjiidvuoigatvuođalága § 4A mielde). Áittardeaddjit ávžžuhit gealbu njuolggadusaid birra loktejuvvo. 10</p>
<p>Pasieantavásáhus: Vuorrasat nisu, guhte geavaha juvlastuollu ja geas leat máŋga diagnosa, fárrii gieldda fuolahanvissui gos lea ruovttudikšu. Son oaččui deattahávi (decubitus) čoarbbeallái, dikšubargit eai reageren dasa. Deattahávvi ovdánii ja nisu sisačálihuvvui buohccivissui ja čuohpaduvvui máŋgii. Áiggi mielde fárrii fuollavissui gos lei birrajándor dikšu- ja fuolahus. Son váidalii bákčasiid juolgelađasis/čippis, ja áiggi mielde duođaštuvvui sus lea juolgelađas doddjon. Máŋgii lei sus gállu faskojuvvon ja bohtanan, ja jáhkkimis lei sivvan dasa go lei boŋkkihuvvon heaissas mainna olbmuid lokte. Ii okta ge dáhpáhus lean raporterejuvvon spiehkasteapmin iige čállojuvvon journálii. Fástadoavttir oaivvildii nisu dárbbašii fuolahusa alit dásis, ja ohccui sadji sutnje buhcciidruktui. Maiddá buohcciviessu ozai oanehisáiggesaji sutnje buhcciidruktui, muhto ohcan hilgojuvvui. Hilgun guoddaluvvui, ja váldui vuhtii.</p>
<p><em type="bold">Iešstivrenveahki – ortnet mii lea boasttu guvlui jođus? Ortnegis Iešstivrenvehkiin (BPA) leat eahpesávahahtti variašuvnnat gielddaid gaskkas, dan dáfus mii guoská mo bálvalus juhkkojuvvo, sihke man viidát ja mo BPA buohtastahtto eará bálvalusain. Áittardeaddjit dihtet ahte muhttin oktavuođain leat geavaheaddjit válljen fárret muhttin gildii gos lea buoret fálaldat. Ráđđehus lea cealkán ahte BPA-ortnet galgá guorahallot 2019:s. Pasieanta- ja geavaheddjiidáittardeaddjit eaktudit ahte guorahallama ulbmil ferte leat ollašuhttit ortnega, addit olbmuide geain lea dárbu ollu veahkkái ovttaárvosašvuođa ja friddjavuođa, ja ahte ássanbáiki ii galgga leat mearrideaddjin dasa ahte makkár fálaldaga ovttaskas olmmoš oažžu. </em></p>
<p>BPA ulbmil lea, addit olbmuide geain lea dárbu ollu veahkkái stuorát friddjavuođa stivret bálvalusaid ja árgabeivviid ieža, ja ahte sis sáhttá leat aktiivvalaš ja nu sorjjasmeahttun eallin go vejolaš. 2015 rájes lea BPA leamaš individuálalaš vuoigatvuohta, nannejuvvon lága bokte, olbmuide geain lea guhkilmas ja stuorra dárbu peršovnnalas veahkkái. 2017:s 2018:i leat oktavuođaváldimat Pasieanta- ja geavaheddjiidáittardeddjiin mat leat BPA birra lassánan 14 proseanttain. Áššit leat sihke dan birra ahte BPA lea hilgojuvvon ja ahte leat juhkkojuvvon unnit diimmut go maid geavaheaddji oaivvilda dárbbašit. Ovdamearkan de oaidnit mii mearrádusaid maid lea hui váttis áddet, ja mearrádusaid mat leat nu dárkilat ahte minuhttat ala lea rehkenaston man guhká ovtta doaimma galgá ádjánit dahkat, beroškeahttá geavaheaddji veajuin beaivvis beaivái dahje vuorddekeahttá dáhpáhusain. Stáhta Dearvvašvuođabearráigeahču Bearráigeahččodieđáhusas 2017 ovddas, boahtá ovdan ahte fylkkamánniin ledje 207 ášši BPA birra árvvoštallamii dan jagi. 83 áššis váldui váidaleaddji ollásit dahje belohahkii vuhtii. Áittardeaddjit oaivvildit dát čájeha ahte gielddain lea ain ollu maid sáhttet dahkat vai nagodit váldit rivttes ja buriid mearrádusaid, ja ahte geavaheaddjit fertejit geavahit iežaset váidinvuoigatvuođa go eai leat duhtavaččat mearrádusain.</p>
<p>Lea ágga jearrat ahte addá go BPA vuoigatvuođanannen duohta vuoigatvuođaid geavaheaddjái nu guhká go gielddaide lea addon dat man sáhttit gohčodit viiddis rámman árvvoštallat dárbbuid ja addit fálaldagaid. Nu mo máŋga gieldda fállet bálvalusa dál, lea ágga jearrat leago nu ahte gieldda ruhtadilli váldo eanet vuhtii go ovttaskas geavaheaddji vuoigatvuohta friddja ja dásseárvosaš eallimii.</p>
<p>Mii sávvat buresboahtima guorahallat ortnega, man ráđđehus lea cealkán galgá geavvat 2019:s. Mii sávvat maiddá buresboahtima evttohussii sihkkut bajit ahkemeari BPA:s, mii dál lea 67 jagi. Mihttu ahte galget leat eanet aktiiva ja buorit jagit maiddá dan boarráseamos oasis álbmogis berre maiddá fátmmastit olbmuid geain leat guhkilmas ja stuorra dárbbut persovnnalaš veahkkái ja geain leat sajáiduvvan BPA-ortnegat go devdet 67 jagi. 11</p>
<p>Pasieantavásáhus: Nuorra dievdu dárbbaša veahki buot doaimmaide birra jándora ja háliida viiddidit galle diimmu BPA oažžu, go su dearvvašvuođadilli lea hedjonan ja buot doaimmat ádjánit guhkit. Son oaivvilda ahte dat diibmomearri mii sus lea, ii ollašuhte áigumuša ja ulbmila ortnega vuoigatvuođa nannemis, eallima mas lea oaivil ja árvu. Dievdu lea dearvvas kognitiivalaččat ja háliida leat oassin servodagas ja ahte sus galgá leat sosiála eallin. Su ohcan hilgojuvvo, ákkastallo ahte sus leat doarvái diimmut. Dievdu oažžu veahki áittardeaddjis ja váidala mearrádusa. Máŋga mánu ohcan- ja váidalanproseassain de dahkko mearrádus ahte dievdu oažžu eanet BPA-diimmuid. <em type="bold"><span type="quote">“Den gylne regel”</span> ferte doahttaluvvot Psyhkalaš dearvvašvuohta lea okta dain surggiin mainna eatnašat váldet oktavuođa áittardeddjiiguin. <span type="quote">"Den gylne regel"</span> mii dadjá ahte psyhkalaš dearvvašvuođa ja gárrendilledivššu vuoruheapmi galgá eanet ovdánit go somahtalaš dikšu, lea ain seamma láivi. Áittardeaddjit oaivvildit ahte dearvvasvuođaeiseválddit fertejit gáibidit eanet buohcciviesuin vai sávahahtti rievdan duohtan dahkko. </em></p>
<p><em type="bold">Pasieanttat ja oapmahaččat muitalit dikšodoaibmabijuid birra mat eai doaimma dahje mat leat váilevaččat, ja olbmuid birra geat hedjonit dan botta go vurdet divššu. Dát guoská sihke beaive- ja jándordikšui. Pasieanttat ohcalit lávggat, buoret, ja eanet plánejuvvon ja koordinerejuvvon čuovvoleami. Pasieanttat rávisolbmuid psyhkalaš dearvvašvuođasuddjemis čilgejit ahte olggosčáliheapmi deattuhuvvo sakka jo dan beaivvi go sisačálihuvvojit. Maŋimuš jagi lea fálaldat rievdan jándorfálaldagas beaivefálaldahkii, ja pasieanttat geat dovdet dorvvuhisvuođa dearvvašvuođabálvalusas váldet dán ovdan. Ollu pasieanttat geaidda fállo poliklinihka dikšu, muitalit ahte sii baicce háliidivčče ráfi ja seaŋgga oassin fálaldagas. </em></p>
<p>Pasieanta- ja geavaheddjiidáittardeaddjit konstaterejit ahte maiddá psyhkalaš dearvvašvuođas leat stuorra erohusat das makkár fálaldagat addojit iešguđetge guovlluin riikkas, sihke spesialistadearvvašvuođabálvalusain ja gielddain. Dearvvašvuođadirektoráhtta lea konstateren ahte okta logi čujuhusain rávisolbmo psykalaš dearvvašvuođasuddjemii hilgojuvvo (2017). Dat mearkkaša ahte olbmot geain leat psyhkalaš noađit maiguin fástadoavttir ii nagot sin veahkehit buori vuogi mielde, čujuhuvvojit ruovttuluotta fástadoaktárii, almmá besset deaivvadit spesialisttain.</p>
<p>Doaibmannávccat psyhkalaš dearvvašvuođas ja fágaidrasttideaddji gárrendilledivššus (TSB) eai vástit dárbbuide, nu vásihit pasieanta- ja geavaheddjiidáittardeaddjit. Poliklinihkain ja beaivefálaldagain váilot spesialisttat.</p>
<p>Ahte fálaldagat leat rievdan jándorsajiin beaivedikšui dagahit hástalusaid muhttin pasieanttaide geat váldet oktavuođa áittardeddjiiguin. Soapmásat eai háliit leat sisačálihuvvon, earát háliidit leat sisačálihuvvon guhkit ja eai mieđa olggosčálihuvvot, soapmásiid mielas čálihuvvot sii olggos menddo johtilit, dahje háliidit diehtit manne eai sáhte čálihuvvot sisa jándordikšui. Pasieanttat dovdet ahte juohke sajis leat addán sin vuollái. Spesialistadearvvašvuođabálvalusas sáhttet leat buorit ákkat iežaset mearrádusaide, muhto dát eai leat álo gaskkustuvvon doarvái bures pasieanttaide. Go pasieanttaide muitaluvvo ahte eai gávdno heivvolaš dikšuvejolašvuođat, de dát addá dovddu ahte sin leat addán vuollái, ja ahte sis lea láhtten dahje buozalmasvuohta mainna earáin ii hálit leat makkárge dahkamušaid.</p>
<p>Pasieanta- ja geavaheddjiidáittardeaddjit oaivvildit ahte psyhkalaš dearvvašvuođa fálaldagat gielddain eai leat doarvái bures dovddusin dahkkon, sihke pasieanttaide ja geavaheddjiide ja spesialistadearvvašvuođabálvalussii ja fástadoaktáriidda. Sáhttá leat dáhpedorpmis ahte pasieanttat dahje geavaheaddjit gullet, ožžot fálaldaga, doaimmaid ja doaibmabijuid mat sáhttet leat mearrideaddji sin eallinárvui ja doaibmamii. Áittardeaddjit ohcalit buoret koordinerejuvvon 12 bálvalusaid ja eanet kapasiteahtta váldit vuostá pasieanttaid ja geavaheddjiid doaibmabijuin mat addet buoret eallinárvvu ja hálddašandovddu. 2018:s plánejuvvui ja almmuhuvvui čielggadanáigodat psyhkalaš dearvvašvuhtii, mii álggahuvvo 2019:s. Leat máŋggas geat leat ilus go čielggadanáigodat dál boahtá, muhto leat maiddá soapmásat geat leat eahpádusas. Muhttimat leat fuolastuvvan go váilot dearvvasvuođabargit psyhkalaš dearvvašvuođas. Muhttin guovlluin riikkas leat váttisvuođat oččodit doarvái psykologaid, psykiateriid ja eará spesialisttaid ja fágaolbmuid, mii lea mearrideaddjin sihke fágalaš sisdollui bálvalusas ja kapasiteahtas. Lea dehálaš ahte čielggadanáigodaga hálddašeapmi ja duođašteapmi váldá resurssaid ja kapasitehta das mii lea deháleamosin buori pasieantadivššus. Čielggadanáigodagat sáhttet beare leat rámman dan buori individuálalaš čuovvoleapmái. Dovddahuvvo ahte leat fuolastuvvan fálaldaga ektui man mánát ja nuorat geain leat psyhkalaš váttut ožžot. Váhnemat, nuorat ja bargit bálvalusain ohcalit ahte poliklinihkaid ja jándorossodagaid kapasiteahtta buorrána, ja ahte ovttasbargu gaskal gielddaid ja spesialistadearvvašvuođabálvalusa nannejuvvo, vai buoret sáhttet ávkkástallat guhtet guoibmáset kapasitehta ja resurssaid.</p>
<p><em type="bold">Bátnedearvvašvuohta lea maid dearvvašvuohta Váldonjuolggadussan lea ahte rávisolbmot fertejit ieža gokčat iežaset goluid bátnedikšui, muhto bátnedearvvasvuođabálvaluslágas lea láhkavuođđu mii dahká vejolažžan spiehkastit das jus leat dihto diagnosat. Gárrenávnnassorjjasvuohta ii leat okta dain. Vásáhus leat ahte máŋgasis geain lea gárrenávnnassorjjasvuohta lea heajos bátnedearvvašvuohta. Leat máŋggas geat eai nagot iežaset bániid dikšut doarvái bures. Máŋggas garvet mannamis bátnedoaktára lusa ruhtadili geažil ja sis leat stuorra hástalusat bátnedearvvašvuođain dálkasiid ja máŋggaid jagiid gárrenmirkogeavaheami geažil. Mii vásihat ahte orrumat ásahusain otnot ja otnot. Pasieanttat geat leat fágaidrasttideaddji spesialiserejuvvon gárrendilledivššus eai háhppet álggahit bátnedivššu ovdal masset vuoigatvuođa. Dárbbašlaš bátnedikšu berre áittardeddjiid mielas gárvejuvvot, beroškeahttá lea go sin orrun ásahusas loahpahuvvon. </em></p>
<p>Olbmuin geain lea gárrenávnnassorjjasvuohta lea vuoigatvuohta oažžut bátnedearvvašvuođabálvalusaid, nu guhká go orrot dearvvašvuođaásahusas dahje ožžot ruovttubuohccedivššu gielddas. Olbmot geain lea gárrenávnnassorjjasvuohta sáhttá lága mielde dán oktavuođas rehkenastit guhkilmas buohccin ásahusas. Bátnedearvvašvuođabálvaluslága ásahusdoaba fátmmasta ásahusaid ja ossodagaid mat gullet fágaidrasttideaddji spesialiserejuvvon gárrendilledikšui.</p>
<p>Láhkaásahusa mielde mas lea sáhka bátnedearvvašvuođabálvalusaid máksimis, lea pasieanttain geat leat dearvvasvuođaásahusain mat ožžot njuolga ruhtadeami almmolaš bušeahtaid bokte vuoigatvuohta nuvttá bátnedikšunbálvalusaide, dainna eavttuin ahte sii galget orrut ásahusat unnimusat golbma mánu.</p>
<p>Go Stuorradiggi 2005:s mearridii ahte olbmuide geat leat gielddalaš gárrendilledivššus galggai addot viiddiduvvon fálaldat fylkkagielddalaš bátnedearvvasvuođabálvalusas, ávžžuhii Dearvvašvuođa- ja fuolahusdepartemeanta fylkkagielddaid fátmmastit dán olmmošjoavkku bátnedearvvašvuođabálvalusláhkii (Dearvvašvuođa- ja fuolahusdepartemeantta johtučálus I-2/2006 Viiddiduvvon fylkkagielddalaš bátnedearvvašvuođafálaldat 2006:s). Máŋga fylkkagieldda leat dahkan dán.</p>
<p>Pasieantavásáhus: Dievdu váldá oktavuođa áittardeddjiin go háliida oažžut veahki vai su bátnedikšu man álggahii go lei pasieantan gárrendilledikšoásahusas čađahuvvo. Sutnje lei mearriduvvon golmma 13 mánu orrun ja go čálihuvvui olggos de heaittihuvvui dikšu mii lei álggahuvvon. Sus eai lean alddis ruđat gerget álggahuvvon divššu. Son čujuhii sihke kosmehtalaš hástalusaide ja bákčasiidda, mat bohte das ahte sus bánit ledje heajos dilis ja son oaivvildii ahte dát dagahii ahte lei váddásat beassat bargui ja bissut gárrenmirkkuid haga. Dievdu čujuhuvvui NAV:i ohcan dihte ruđalaš veahki ja čađahit bátnedivššu.</p>
<p><em type="bold">Ođđa diibmu gihtii Pasieanta- ja geavaheddjiidáittardeaddjit oaivvildit ahte berre leat gáibádus ahte pasieanttat geat guđđet konsultašuvnna spesialistadearvvašvuođabálvalusas ja leat geavadis, dihtet goas sis nuppes fas lea konsultašuvdna. Dat addá eanet oadjebasvuođa ja einnostahttivuođa pasientii ja oapmahaččaide. Dat dagaha maiddá álkibun muitalit jus vásihit ahte dikšu botkejuvvo. </em>Pasieanta- ja geavaheddjiidvuoigatvuođat galget leat mielde sihkkarastit ahte bálvalusat main lea buorre kvaliteahtta galget leat seamma olámuttos buohkaide servodagas, dan bokte ahte pasieanttaide ja geavaheddjiide addot vuoigatvuođat dearvvašvuođa- ja fuolahusbálvalusas. Dat eaktuda ahte bálvalusaddit dovdet vuoigatvuođaid, praktiserejit daid ja sihkkarastet ahte sin pasieanttat ja geavaheaddjit dovdet daid. Viidásat eaktuda dat ahte gávdno váidalanorgána mii beaktilit lea mielde dagaheamen ahte bálvalusat doaimmahuvvojit lágaid ja láhkaásahusaid mielde. Pasieanta- ja geavaheddjiidáittardeaddjit vásihit beaivválaččat ahte nu ii leat. Eanaš pasieanttat vásihit ahte go fástadoavttir lea sin čujuhan, de sii govttolaš áiggis deaivvadit buohcciviesuin vuosttaš háve. Muhto dan maŋŋá sáhttá šaddat guhkes vuordináigi, eai ge oačču dieđuid dan birra ahte goas ja mii galgá dáhpáhuvvat. Dát ii atte einnostahttivuođa ja vejolašvuođa plánet, dagaha dorvvuhisvuođa ja soapmásiidda maŋŋonan divššu mii fas mielddisbuktá heajut bohtosiid go dárbbašlaš. Okta ulbmiliin ahte čielggadanáigodagat álggahuvvo lei justa dán garvit, ja sihkkarastit njuovžilat geavada pasieanttaide. Sis geain leat buorit vásáhusat čielggadanáigodagaiguin deattuhit justa dan, ahte lea njuovžilis geavat, ahte lea čielggadeami koordináhtor geainna lea vejolaš oažžut oktavuođa ja joatkevaš diehtojuohkin dan birra mii lea boahtte ášši prográmmas. Ahte sis lea diibmu gieđas go vulget ruoktut maŋŋá sisačáliheami dahje diimmu poliklinihkas. Pasieanta- ja geavaheddjiidáittardeaddjit oaivvildit ahte pasieanttat iežaset vásáhusaiguin dás čujuhit ovtta suorgái spesialistadearvvašvuođabálvalusas mas lea buoridanmunni. <em type="italic">Ođđa diibmu gihtii </em>-gáibádus nannešii pasieanttaid riektesihkarvuođa ja mielddisbuvttášii eanet pasieantasihkkarvuođa. </p>
<p><em type="bold">Áittardeaddjit ohcalit dábálaš olmmošvieru. Váldo máŋgii oktavuohta áittardeddjiiguin váilevaš ovddasmorraša ja olmmošvieru geažil divššus. Go dearvvašvuođabargit láhttejit fasttit de dat dagaha liigenoađi pasieanttaide, geavaheddjiide ja oapmahaččaide geat jo leat lossa diliin. Dearvvašvuođabálvalusat fertejit dan lassin ahte leat fágalaččat dohkálaččat ja buorit fálaldagat, leat aktiivvalaš oktavuohta dan kvalitehttii man bidjet deaivvademiide olbmuiguin. Heajos pasieantavásáhusat váikkuhit luohttevašvuhtii bálvalussii, fágabargiide ja vuogádagaide. Buorre ja heivehuvvon diehtojuohkin rivttes áigái, geavaheddjiid váikkuheapmi, dulkageavaheapmi go dasa lea dárbu, dohkkehit oapmahaččaid resursan ja astat gulahallat lea dehálaš buori ja árvvolaš fuolahusas. </em></p>
<p><em type="bold">Diehtojuohkin pasieanttaide ja geavaheddjiide </em>Váilevaš dahje heajos diehtojuohkin lea oassin eanaš oktavuođaváldimiin maid áittardeaddjit ožžot. Dát guoská sihke spesialistadearvvašvuođabálvalussii ja gielddalaš dearvvašvuođa- ja fuolahusbálvalussii. Dasa lassin lea váilevašvuohta buori ja ulbmillaš dieđuin sihke dan deaivvadeamis mii dáhpáhuvvá gaskal pasientta/geavaheaddji ja dikšu/dearvvašvuođabargi, muhto maiddá eanet 14 oppalaččat ahte pasieanttas ja geavaheaddjis váilo máhttu ja diehtu daid fálaldagaid birra mat duođas gávdnojit ja maid sii galget vuordit bálvalusain. Máŋga gieldda sáddejit gihppagiid poastta mielde iežaset ássiide mas leat dieđut dan birra ahte maid sáhttet gáibidit standárdadásis gielddas, mii guoská teknihkalaš bálvalusaide nu mo muohtaboltun, čáhci ja duolvačáhci. Gielddat berrejit geahččalit seamma vuogi mielde addit dieđuid iežaset ássiide dearvvašvuođa- ja fuolahusbálvalusaid birra. </p>
<p><em type="bold">Geavaheddjiidváikkuheapmi </em>Pasieanttat ja geavaheaddjit bohtet pasieanta- ja geavaheddjiidáittardeddjiid lusa ja muitalit ahte sii dovdet ahte dearvvasvuođabargit eai gula eai ge oainne sin, soapmásat čilgejit ahte deaivvadit čeavláivuođain. Pasieanttain ja geavaheddjiin lea lága bokte vuoigatvuohta váikkuhit dearvvašvuođa- ja fuolahusbálvalusaid čađaheapmái. Dearvvašvuođabargiid máhttu váikkuheami birra ja gelbbolašvuohta dan duohtan dahkat sáhttá šaddat buoret, sihke spesialistadearvvašvuođabálvalusas ja gielddalaš dearvvašvuođa- ja fuolahusbálvalusain. </p>
<p>Pasieanttas ja geavaheaddjis lea earret eará vuoigatvuohta váikkuhit go galgá válljejuvvot olámuttos ja dohkálaš bálvalushámiid ja iskkadan- ja dikšunvugiid gaskkas. Váikkuheami hápmi galgá heivehuvvot ovttaskas olbmo gálggaide addit ja oažžut dieđuid. Lea dearvvašvuođabargi ovddasvástádus addit dieđuid pasientii dakkár hámis ahte lea áddehahtti, seamma guoská ovddasvástádussii addit realisttalaš gova das maid dearvvasvuođabálvalus sáhttá fállat.</p>
<p><em type="bold">Oapmahaččat </em>Pasieanttaid ja geavaheddjiid oapmahaččat váldet oktavuođa pasieanta- ja geavaheddjiidáittardeddjiiguin. Eatnašat váldet oktavuođa earáid ovddas, muhto sis sáhttet leat jearaldagat mat gusket iežaset rollii ja iežaset iešheanalaš vuoigatvuođaide oapmahažžan. Gielddain lea ovddasvástádus fállat oahpahusa ja bagadallama, duddema ja fuolahusbálkká olbmuide geain lea erenoamáš lossa fuolahusdoaibma. (Dearvvašvuođa- ja fuolahusbálvalusláhka § 3-6 Gielddaid ovddasvástádus oapmahaččaid hárrái). Áittardeaddjit vásihit ahte oapmahaččain lea váilevaš máhttu dán birra. Áittardeaddjit háleštit oapmahaččaiguin geain lea lossa fuolahusnoađđi, geat leat váiban, ja geain lea unnán oktavuohta gielddain ja eai dieđe makkár vejolašvuođat gávdnojit oažžut veahki. Dearvvašvuođadirektoráhtta lea hábmen našuvnnalaš fágalaš bagadeaddji oapmahaččaid birra dearvvašvuođa- ja fuolahusbálvalusain. Dán bagadeaddji birra berrešit eanet dearvvašvuođabargit diehtit ja čuovvut. </p>
<p><em type="bold">Dulka </em>Giella ja giellaáddejupmi lea guovddážis buori ja dohkálaš pasieantadivššus. Muhttin pasieanttain ii leat dahje lea ráddjejuvvon dárogielagelbbolašvuohta, ja lea dárbu dulkii vai sáhttá gulahallat. Pasieanta- ja geavaheddjiidáittardeaddjit dihtet ahte go dulka ii geavahuvvo de lea heajos ruhtadilli dasa ággan. Eará sivat sáhttet leat ahte leat váilevaš rutiinnat diŋgot dulkka, ahte dulkabálvalus lea váddása duohken ja ahte leat heajos vásáhusat dulkabálvalusain. Dát fuolastahttá sakka ja sáhttá áitit pasieantasihkkarvuođa. </p>
<p>Ain geavahuvvojit mánát ja eará oapmahaččat dulkan bearašlahtuide. Dáhpáhuvvá ahte olbmot geat dáhpedorpmis leat olámuttos ja geat máhttet justa dan giela vižžojuvvojit dilálašvuođaide, almmá sus lea gelbbolašvuohta dahje dohkkeheapmi dulkan. Dá lea bargovuohki mii ii dušše áitte pasieantasihkarvuođa, muhto persovdnasuodjaleami ja pasieantta integritehta ja gutnálašvuođa. 15</p>
<p><em type="bold">Guhkes áššemeannudanáigi áitá riektesihkkarvuođa ja pasieantasihkkarvuođa. Dál lea hui guhkes áššemeannudanáigi sihke eanaš fylkkamánniin ja Stáhta dearvvašvuođabearráigeahčus. Dát dagaha ahte lea unnit luohttevašvuohta loahpalaš mearrádussii ja unnida bálvalusbáikkiid oahppanbohtosa áššiin mat gusket kvalitehtii dan veahkis mii lea addon. </em></p>
<p><em type="bold">Pasieanta- ja geavaheddjiidáittardeaddjit ohcalit stuorát politihkalaš beroštumi sihkkarastit ahte bearráigeahččaneiseválddiin leat doarvái resurssat addit dohkálaš čuovvoleami go vuoigatvuođat dearvvašvuođa- ja fuolahuslágain leat rihkkojuvvon. </em></p>
<p>Pasieanta- ja geavaheddjiidáittardeddjiid vásáhusat čájehit ahte gánnáha váidalit. Máŋgii rievdadit bálvalusbáikkit áššemearrádusaid, dábálaš ovdamearka das lea psyhkalaš dearvvašvuođas gos dikšunbáiki máŋgga áššis rievdada mearrádusa ja fállá bálvalusa mii lei ohccojuvvon almmá ahte ášši sáddejuvvo fylkkamánnii meannuduvvot váiddan.</p>
<p>Fylkkamánniin lea maiddá alla rievdadanproseanta eará surggiin.</p>
<p>Lea politihkalaš mihttu ahte buohkat galget beassat orrut ruovttus nu guhká go vejolaš. Mii vásihat ahte dát dagaha ahte gáibiduvvo eanet oapmahaččain. Oapmahaččat váldet oktavuođa áittardeddjiiguin ja muitalit sii leat váiban, muhto eai oačču doarvái duddema gielddain. Dalle ávžžuhat mii váidalit. Dearvvašvuođabearráigeahču statistihkka čájeha ahte 50 % dain geaid duddenohcan lea hilgojuvvon, rievdaduvvo fylkkamánnis.</p>
<p>Leat erohusat man guhkes áššemeannudanáiggit leat ja dábálepmosit lea guhkes vuordináiggit. Dál lea mihttun ahte vuoigatvuođaáššit, namalassii áššit mat leat buhcciidruovttusaji, duddema, dearvvašvuođaveahki spesialistadearvvašvuođabálvalusas birra jna, galget meannuduvvot golmma mánu siste. Vásáhusat ovttaskas áššiin čájehit ahte áššemeannudanáigi dáid áššiin dál sáhttá leat gitta gávcci mánu. Dat áitá pasieantasihkkarvuođa.</p>
<p>Máŋggas geat váldet oktavuođa áittardeddjiin muitalit mo leat vásihan beliid dearvvašvuođabálvalusat mat sin mielas leamaš dohkkemeahttumat, ja sii háliidit veahki váidalit. Ii leat hárve ahte áittardeddjiid veahkki sáhttá dagahit ahte áššit čilget ja ahte vuoigatvuođat ollašuhttot formála váiddagieđahallan almmá.</p>
<p>Čoavddus mii lea buoremussan buohkaide. Deháleamos váiddaáššiin lea ahte oahppá daid boasttuvuođain mat leat dahkkon, ahte eará pasieanttat eai galgga dárbbašit vásihit dan seamma ja máŋggas dáhttot maid ahte ožžot šállošeami.</p>
<p><em type="bold">Norgga pasieantavahátbuhtadus </em>Pasieanttaide geat leat vaháguhtton go ledje divššu vuolde, galgá muitaluvvot ahte sii sáhttet sáddet ohcama Norgga pasieantavahátbuhtadussii (NPE) oažžut árvvoštallot jus sis lea vuoigatvuohta oažžut buhtadusa. Eatnašat sáddejit buhtadusohcama ieža, jus lea dárbu de addet áittardeaddjit ráđiid ja bagadallet ohcanproseassa oktavuođas. </p>
<p>Lea dehálaš ahte pasieanttaide addojit rivttes dieđut ja realisttalaš vuordámušat ortnegii. Ii leat nu ahte lea vuoigatvuohta buhtadussii go divššu boađus ii šaddan nu mo vurdojuvvui. Jus pasieanttas leat givssit mat bistet muhttin áiggi dahje lea heajos vásáhus, muhto ii ruđalaš vahát, de ii leat 16 vuoigatvuohta oažžut buhtadusa. NPE ii mávsse buhtadusa <span type="quote">“jeđđehussan”</span>, dan sáhttá pasieanttaide leat váttis dohkkehit.</p>
<p>Lea stuorra erohus man bures dearvvasvuođabargit dovdet buhtadusortnega, ii leat álo ahte dearvvasvuođabargit dihtet makkár eavttut leat oažžut buhtadusa. Dát sáhttá addit pasieanttaide eahperealisttalaš vuordámušaid. Lea hui unohas jus muhttin doavttir lea dadjan ahte dus lea vuoigatvuohta oažžut buhtadusa, ja de ii leat riekta.</p>
<p>Eai leat buot buhtadusohccit geat máhttet dárogiela doarvái bures čađahit ášši NPE:s. Lea dehálaš ahte NPE fállá sidjiide dulkka ja gokčá olggosgoluid dárbbašlaš advokáhtaveahkkái vai áššit čuvgejuvvojit nu bures go vejolaš. Dán dáfus ferte NPE leat eanet fállalas.</p>
<p>Lea ain menddo guhkes áššemeannudanáigi sihke NPE:s ja váidalanásahusas Dearvvašvuođaváidda, dát lea liigenoađđin pasieanttaide. 17</p>
<p><em type="bold">Pasieanta- ja geavaheddjiidáittardeaddji 2018 jahkedieđáhusa čoahkkáigeassu </em>Áittardeaddjit galget gozihit pasieanttaid ja geavaheddjiid dárbbuid, beroštumiid ja riektesihkkarvuođa stáhtalaš spesialistadearvvašvuođabálvalusa ja gielddalaš dearvvašvuođa- ja fuolahusbálvalusaid ektui. Áittardeaddjit galget leat mielde buoridit dáid bálvalusaid kvaliteahta. </p>
<p>Áittardeddjiid doaimma dovdomearka lea doalahit lávga ja njuolga oktavuođa pasieanttaiguin, geavaheddjiiguin, oapmahaččaiguin ja bálvalusbáikkiin. Áittardeaddjit barget maiddá aktiivvalaččat lasihit álbmoga máhttu pasieanta- ja geavahanvuoigatvuođaid birra. Leat 15 pasieanta- ja geavaheaddjiáittardeaddji riikkas, oktiibuot 80 bargi.</p>
<p>Áittardeaddjit vásihit stabiila lassáneami, ja 2018:s ledje birrasii 15 000 oktavuođaváldima. 2018:s ledje 47 % áššiin bálvalusbáikkiid birra spesialistadearvvašvuođabálvalusas, 31 % ledje čadnon bálvalusbáikkiide gielddalaš dearvvašvuođa- ja fuolahusbálvalussii. 15 % áššiin ledje jearaldagat mat eai lean čadnon dihto bálvalusbáikái, ovdamearkka dihte oppalaš jearaldagat pasieantavuoigatvuođaid birra. 7 % oktavuođaváldimiin ledje áittardeaddji mandáhta olggobealde.</p>
<p>Manne váldui oktavuohta áittardeddjiiguin Badjel bealli daid áššiin maiguin váldui oktavuohta ledje dan birra ahte lei duhtatmeahttunvuohta mo bálvalus lei dahkkon. Leat ovdamearkkat das ahte lea leamaš unnán fuolla divššus, jearaldagat boasttudivššus, čujuhusat mat leamaš váilevaččat dahje maŋŋonan, váilevaš diehtojuohkin, gulahallan ja giellaváttisvuođat. 26 proseantta oktavuođaváldimiin ledje vuoigatvuođaid birra. Dávjjimus váruhuvvui ahte pasieanta- ja geavaheddjiidvuoigatvuođat leat rihkkojuvvon, ovdamearkka dihte jus ohcan oažžut muhttin bálvalusa lei hilgojuvvon, áigemeriid rihkkun, journála oaidnin dahje boasttuvuohta journálas, dahje váilevaš váikkuheapmi ja diehtojuohkin. 17 proseantta oktavuođaváldimiin ledje organisereme ja rutiinnaid birra, moivi ja ájahaddan, ovdamearkka dihte ahte olbmot eai lean olámuttos, etáhtaid ovttasdoaibmama birra, guhkes áššemeannudanáigi dahje váilevaš áššemeannudeapmi. 18</p>
<p>Válljejuvvon fáttát jahkedieđáhusas</p>
<p>Dárbbašat go mii unnit ja eanet geatnegahtti pasieantavuoigatvuođaid?</p>
<p>Duohtan dahkat pasieantta dearvvašvuođabálvalusa leat ásahuvvon iešguđetlágan ortnegat mat galget sihkkarastit buriid dikšungeavadiid. Sajáiduvvan ortnegat gulahallandoaktáriin, geavatkoordináhtoriiguin, koordináhtoriiguin ja individuálalaš plánaiguin ja geas lea ovddasvástádus guđe ortnegii, jorbbodahttet sihke pasieanttaid ja dearvvašvuođabargiid. Pasieanta- ja geavaheddjiidáittardeaddjit gažadit danne ahte ii go leat áigi ásahit unnit, muhto beaktilat ja geatnegahtti ortnegiid?</p>
<p>Gielddat fertejit váldit eanet ovddasvástádusa fástadoavtterortnega hárrái.</p>
<p>Gielddat fertejit váldit eanet ovddasvástádusa sihkkarastin dihte ahte fástadoaktárat čuvvot fástadoavtterláhkaásahusa ja eará gáibádusaid maid dearvvasvuođaeiseválddit gáibidit, oaivvildit áittardeaddjit. Pasieanttat fertejit oažžut kopiija čujuhusas ja fállojuvvot oažžut kopiija iskkusvástádusain. Dát dagaha buoret kvaliteahta, ahte pasieantasihkkarvuohta nannejuvvo ja ahte pasieanttat leat oadjebasat. Nuorat gaskal 16 ja 18 jagi eai berre dárbbašit máksit iežasoasi fástadoaktárii, sihkkarastin dihte ahte sis lea duohta vejolašvuohta mannat fástadoaktára lusa maiddá dalle go eai hálit muitalit váhnemiidda ja bivdit ruđa dasa.</p>
<p>Eallit olles eallima – maiddá sidjiide geat dárbbašit veahki.</p>
<p>Beaivválaččat váldet vuorrasat ja sin oapmahaččat oktavuođa Pasieanta- ja geavaheddjiidáittardeddjiiguin. Sii muitalit earret eará ahte leat guhkes vuordináiggit oažžut buhcciidruovttusaji, ruovttubálvalusas leat menddo unnán diimmut ja unnán bargit geain lea gelbbolašvuohta, menddo ollu olbmot geaiguin ferte leat oktavuohta, ahte leat demeansabuohccit geat fertejit okto birget stuorra oasi jándoris. Pasieanta- ja geavaheddjiidáittardeaddjit deattuhit ahte leat ja ain galget leat áittardeaddjin buot ahkejoavkkuide, maiddá <span type="quote">"boarrásat"</span> pasieanttaide ja geavaheddjiide, ja atná dan dárbbašlažžan maiddá maŋŋá go ráđđehus lea mearridan ásahit našuvnnalaš vuorrasiidáittardeaddji. Berre čađahuvvot gealbolokten dearvvašvuođa- ja fuolahusbálvalusaid bargiid gaskkas pasieanta- ja geavaheddjiidvuoigatvuođaid birra. Berrejit čađahuvvot doaibmabijut buoridan dihte gelbbolašvuođa mo dulkka galgá geavahit, nu ahte dearvvašvuođabálvalusa ovddasvástádus diŋgot dulkka go dasa lea dárbu doahttaluvvo. Iešstivrenveahki – ortnet mii lea boasttu guvlui jođus?</p>
<p>Ortnegis Iešstivrenvehkiin (BPA) leat eahpesávahahtti variašuvnnat gielddaid gaskkas, dan dáfus mii guoská mo bálvalus juhkkojuvvo, sihke man viidát ja mo BPA buohtastahtto eará bálvalusain. Áittardeaddjit dihtet ahte muhttin oktavuođain leat geavaheaddjit válljen fárret muhttin gildii gos lea buoret fálaldat. Ráđđehus lea cealkán ahte BPA-ortnet galgá guorahallot 2019:s. Pasieanta- ja geavaheddjiidáittardeaddjit eaktudit ahte guorahallama ulbmil ferte leat ollašuhttit ortnega, addit olbmuide geain lea dárbu ollu veahkkái ovttaárvosašvuođa ja friddjavuođa, ja ahte ássanbáiki ii galgga leat mearrideaddjin dasa ahte makkár fálaldaga ovttaskas olmmoš oažžu. BPA-ortnega ulbmil ferte ollašuhttot beroškeahttá ássanbáikkis. Evttohus sihkkut ahkemeari mii lea 67 jagi bisuhan dihte BPA, dorjojuvvo. 19 <span type="quote">“Den gylne regel”</span> ferte doahttaluvvot.</p>
<p>Psyhkalaš dearvvašvuohta lea okta dain surggiin mainna eatnašat váldet oktavuođa áittardeddjiiguin. <span type="quote">"Den gylne regel"</span> mii dadjá ahte psyhkalaš dearvvašvuođa ja gárrendilledivššu vuoruheapmi galgá eanet ovdánit go somahtalaš dikšu, lea ain seamma láivi. Áittardeaddjit oaivvildit ahte dearvvasvuođaeiseválddit fertejit eanet gáibidit buohcciviesuin olahan dihte mihttu ahte psyhkalaš dearvvašvuohta ja gárrendilledikšu galgá eanet ovdánit go somatihkka. Pasieanttat ja oapmahaččat muitalit dikšodoaibmabijuid birra mat eai doaimma dahje mat leat váilevaččat, ja olbmuid birra geat hedjonit dan botta go vurdet divššu. Dát guoská sihke beaive- ja jándordikšui. Pasieanttat ohcalit lávggat, buoret, ja eanet plánejuvvon ja koordinerejuvvon čuovvoleami. Pasieanttat rávisolbmuid psyhkalaš dearvvašvuođasuddjemis čilgejit ahte olggosčáliheapmi deattuhuvvo sakka jo dan beaivvi go sisačálihuvvojit. Maŋimuš jagi lea fálaldat rievdan jándorfálaldagas beaivefálaldahkii, ja pasieanttat geat dovdet dorvvuhisvuođa dearvvašvuođabálvalusas váldet dán ovdan. Ollu pasieanttat geaidda fállo dikšu poliklinihkas, muitalit ahte sii baicce háliidivčče ráfi ja seaŋgga oassin fálaldagas.</p>
<p>Bátnedearvvašvuohta lea maid dearvvašvuohta. Váldonjuolggadussan lea ahte rávisolbmot fertejit ieža gokčat iežaset goluid bátnedikšui, muhto bátnedearvvašvuođabálvaluslágas lea láhkavuođđu mii dahká vejolažžan spiehkastit das jus leat dihto diagnosat. Gárrenávnnassorjjasvuohta ii leat okta dain. Vásáhus lea ahte máŋggas geain lea gárrenávnnassorjjasvuohta lea heajos bátnedearvvašvuohta. Leat máŋggas geat eai nagot iežaset bániid dikšut doarvái bures. Máŋggas garvet mannamis bátnedoaktára lusa ruhtadili geažil ja sis leat stuorra hástalusat bátnedearvvašvuođain dálkasiid ja máŋggaid jagiid gárrenmirkogeavaheami geažil. Áittardeaddjit vásihit ahte orrumat ásahusain otnot ja otnot. Pasieanttat geat leat fágaidrasttideaddji spesialiserejuvvon gárrendilledivššus eai háhppet álggahit bátnedivššu ovdal masset vuoigatvuođa. Dárbbašlaš bátnedikšu berre áittardeddjiid mielas gárvejuvvot, beroškeahttá lea go sin orrun ásahusas loahpahuvvon. Ođđa diibmu gihtii. </p>
<p>Pasieanta- ja geavaheddjiidáittardeaddjit oaivvildit ahte berre leat gáibádus ahte pasieanttat geat guđđet konsultašuvnna spesialistadearvvašvuođabálvalusas ja leat geavadis, dihtet goas sis nuppes fas lea konsultašuvdna. Dat addá eanet oadjebasvuođa ja einnostahttivuođa pasientii ja oapmahaččaide. Dat dagaha maiddá álkibun muitalit jus vásihit ahte dikšu botkejuvvo. Áittardeaddjit ohcalit dábálaš olmmošvieru.</p>
<p>Váldo máŋgii oktavuohta áittardeddjiiguin áššiiguin mat leat dábálaš ovddasmorraša ja olmmošvieru birra. Go dearvvašvuođabargit láhttejit fasttit de dat dagaha liigenoađi pasieanttaide, geavaheddjiide ja oapmahaččaide geat jo leat lossa diliin. Dearvvašvuođabálvalusat fertejit dan lassin ahte leat fágalaččat dohkálaččat ja buorit fálaldagat, leat aktiivvalaš oktavuohta dan kvalitehttii man bidjet deaivvademiide olbmuiguin. Heajos pasieantavásáhusat váikkuhit luohttevašvuhtii bálvalussii, fágabargiide ja vuogádagaide. Buorre ja heivehuvvon diehtojuohkin rivttes áigái, geavaheddjiid váikkuheapmi, dulkageavaheapmi go dasa lea dárbu, dohkkehit oapmahaččaid resursan ja astat gulahallat lea dehálaš buori ja árvvolaš fuolahusas. 20</p>
<p>Guhkes áššemeannudanáigi áitá riektesihkkarvuođa ja pasieantasihkkarvuođa.</p>
<p>Dál lea hui guhkes áššemeannudanáigi sihke eanaš fylkkamánniin ja Stáhta dearvvašvuođabearráigeahčus. Dát dagaha ahte lea unnit luohttevašvuohta loahpalaš mearrádussii ja unnida bálvalusbáikkiid oahppanbohtosa áššiin mat gusket kvalitehtii dan veahkis mii lea addon. Pasieanta- ja geavaheddjiidáittardeaddjit ohcalit stuorát politihkalaš beroštumi sihkkarastit ahte bearráigeahččaneiseválddiin leat doarvái resurssat addit dohkálaš čuovvoleami go vuoigatvuođat dearvvašvuođa- ja fuolahuslágain leat rihkkojuvvon.</p>
</body></document>
