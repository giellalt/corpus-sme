<document xml:lang="sme" id="no_id">
  <header>
    <title>Jahkedieđáhus 2017 Pasieanta- ja geavaheddjiidaittardeaddji</title>
    <genre code="admin"/>
    <author>
      <unknown/>
    </author>
    <year>2018</year>
    <wordcount>7039</wordcount>
    <conversion_status type="standard"/>
    <availability>
      <license type="standard"/>
    </availability>
    <origFileName>https://helsenorge.no/SiteCollectionDocuments/pasient-%20og%20brukerombudet/Nasjonal%20årsmelding%202017,%20Samisk.pdf</origFileName>
    <parallel_text xml:lang="eng" location="jahkediedahus_2018_pasieanta_ja_geavaheddjiidaittardeaddji.pdf"/>
    <parallel_text xml:lang="nob" location="jahkediedahus_2017_pasieanta_ja_geavaheddjiidaittardeaddji.pdf"/>
    <metadata>
      <uncomplete/>
    </metadata>
    <version>XSLtemplate $Revision: 161400 $; file-specific xsl  Revision; common.xsl  $Revision: 154948 $; </version>
  </header>
  <body>
    <p>
      <em type="bold">J A H K E D I E Đ Á H U S   </em>
    </p>
    <p>2017</p>
    <p><em type="bold">Pasienta- ja geavaheaddjiáittardeaddji</em> </p>
    <p><em type="bold">Álgosátni</em> </p>
    <p>Pasieanta- ja geavaheaddjiáittardeaddjis leat leamaš olu barggut dán jagi. Mii leat vásihan ahte áššit leat jámmat lassánan maŋemus jagiid, maiddái 2017:s, dalle ledje mis 15 200 oktavuođaváldima. Liikká lea dehálaš deattuhit ahte áittardeaddji jahkeraporta ii leat dilleraporta dearvvašvuođa- ja fuollabálvalusain. Eatnasiin leat buorit pasieantavásáhusat, main eai dárbbaš váldit oktavuođa áittardeddjiiguin. Min vásáhusat leat ovddemusat ja vuosttažettiin dehálaččat heittotvuođaid ja buoridanpotensiála čielggasmahttimii. Min galget dovdat ja mii galgat olámuttos olles riikkas. Mii galgat veahkkin dearvvašvuođabálvalusain buorideame kvalitehta ja pasieantasihkarvuođa ja mii galgat bargat eahpebyrokráhtalaččat ja beaktilit.</p>
    <p>Buot pasieanta- ja geavaheaddjijoavkkuin gávdno riska dasa ahte váilliid ja vearrivuođaid eai fuobmá. Dat geat dávjá leat buot hearkkimusat go váili čuožžila leat sii geat leat okto, geain váilot fierpmádagat ja doarjjaolbmot. Dovddus sátnevádjasis daddjo <span type="quote">“Don galggat leat dearvvaš go galggat leat buohcci”</span>. Go ieš leat návccahuvvon buozanvuođa geažil, de sáhttá váttis oažžut dieđuid pasieantavuoigatvuođaid birra ja gáibidit daid ollašuhttot. Dearvvašvuođa- ja fuollabálvalusain leat oapmahaččat stuora resursan, muhto mii deaivat maiddái váiban ja skurtnjagan oapmahaččain min beaivválaš barggus. Badjel 4000 sis geat váldet oktavuođa minguin 2017:s ledje oapmahaččat pasieanttaide ja geavaheddjiide geat leat ollesolbmot. Sullii 800 ledje mánáid oapmahaččat.</p>
    <p>Áittardeaddjit bidjet earenoamáš fuomášumi veahkehit sin geat dárbbašit eanemus veahki. Mii deaivat pasieanttaid ja geavaheddjiid buot ahkejoavkkuin ja buot lágan dearvvašvuođa- ja fuollabálvalusain. Dat millii čuohcá go unna mánáža oktoáhčči lea vásihan ahte helpenfálaldat lobihemiid lea oalát hedjonan. Dat millii čuohcá go vuoras nisu muitala sus lea duohta ballu mii suinna dáhpáhuvvá jus bálvalusaid bargit  fuobmájit son lea váldán oktavuođa pasieantaáittardeddjiin. Lea várra ahte sii geat eai dovdda eaige ane  álelassii váddáset njuolggadusčállosa,  eai oaččo bálvalusaid maidda sis lea riekti. Bálvalusfálliin maid rievddada ja dávjá maid lea beare heittot njuolggadusipmárdus ja vuoigatvuođagelbbolašvuohta. Dát jahkeraporta danin bidjá earenoamáš fuomášumi čalmmustahttit dan man dehálaš lea ahte pasieanttat, geavaheaddjit ja bálvalusfállit ožžot eanet dieđuid pasieantavuoigatvuođaid birra.  Seammás lea dehálaš ahte álbmot diehtá pasieanta- ja geavaheaddjiáittardeaddjiortnega birra ja nu ahte sii sáhttet atnit min gelbbolašvuođa. Mii sáhttit leat dat veahkeheaddji mii dárbbašuvvo.</p>
    <p>Lisa Refsnes Pasieanta- ja geavaheddjiidáittardeddjiid bargolávdegotti jođiheaddji ja Sogn ja</p>
    <p>
      <em type="bold">Áittardeaddjit ávžžuhit </em>
    </p>
    <p>hBuot suohkanat berrejit fállat eastadeaddji ruovttufitnama vuorrasiidda</p>
    <p>badjel 80 jagi geat eai juo vuostáiváldde dearvvašvuođa- ja fuollabálvalusaid.</p>
    <p>hDearvvašvuođa- ja fuollabálvalusain berre pasieanta- ja</p>
    <p>geavaheaddjivuoigatvuođain čađahuvvot gealbolokten.</p>
    <p>hPasieanttaide berre fállat kopiija čujuhusain, epikriissain ja</p>
    <p>iskkusvástádusain.</p>
    <p>hBerrejit čađahuvvot doaimmat maiguin buorida gelbbolašvuođa atnit</p>
    <p>dulkka, nu ahte dearvvašvuođabálvalusa ovddasvástádus doahttaluvvo diŋgot dulkka go lea dárbu.</p>
    <p>hNuorat gaskal 16 ja 18 jagi eai berre dárbbašit máksit iežasoasi</p>
    <p>fástadoaktárii.</p>
    <p>hOlggosčálihanságastallan berre leat diehttelas loahpaheapmi juohke</p>
    <p>buohcciviesu orruma maŋŋel.</p>
    <p>
      <em type="bold">Oahpásnuvvan áittardeddjiid doaimmaide </em>
    </p>
    <p>Don gávnnat min miehtá riikkas:</p>
    <p><em type="bold">HÁMMÁRFEASTA</em> </p>
    <p>
      <em type="bold">ROMSA </em>
    </p>
    <p><em type="bold">BÅDÅDDJO</em> </p>
    <p><em type="bold">STEINKJER</em> </p>
    <p><em type="bold">TROANDIN</em> </p>
    <p>
      <em type="bold">KRISTIANSUND </em>
    </p>
    <p>
      <em type="bold">FØRDE </em>
    </p>
    <p><em type="bold">HAMAR</em> </p>
    <p><em type="bold">GJØVIK</em> </p>
    <p><em type="bold">BERGEN</em> </p>
    <p><em type="bold">OSLO</em> </p>
    <p><em type="bold">MOSS</em> </p>
    <p>
      <em type="bold">DRAMMEN </em>
    </p>
    <p><em type="bold">TØNSBERG</em> </p>
    <p><em type="bold">SKIEN</em> </p>
    <p>
      <em type="bold">STAVANGER </em>
    </p>
    <p><em type="bold">KRISTIANSAND</em> Pasieanta- ja geavaheddjiidvuoigatvuođalága § 8-1:s boahtá ovdan ahte áittardeaddji bargu lea guovtti oasis. Áittardeaddji galgá: </p>
    <p>hbargat ovttaskasáššiiguin  hveahkehit kvaliteahta buorideame dearvvašvuođa- ja fuollabálvalusas</p>
    <p>2017:s sullii 15 200 olbmo válde oktavuođa buhcciid- ja geavaheddjiidáittardeddjiiguin ja obbalaččat ledje 18 100 iešguđetlágan áššečuolmma dearvvašvuođa- ja fuolahusbálvalusa dáfus. Dát lea lassáneapmi ovddeš jagiid ektui. Olbmos leat dávjá eambbo go okta čuolbma masa dárbbaša neavvagiid, ráđđeaddima, dieđuid ja bagadusa. Áššečuolmmat juohkásit ná:</p>
    <p><em type="bold">Sakstyper hos pasient- og brukerombudene</em> </p>
    <p><em type="bold">Utenfor mandat8 %</em> </p>
    <p><em type="bold">Forespørsler14 %</em> </p>
    <p><em type="bold">Kommunal helse og omsorgstjeneste32 %</em> </p>
    <p><em type="bold">Spesialisthelsetjeneste46 %</em> </p>
    <p>Dán diagrámmas leat jearaldagat oktavuođaváldimat mat eai gula konkrehta bálvalusbáikái. Ovdamearkka dihte dábálaš gažaldat dan birra makkár njuolggadusat gustojit journála geahčadeapmái. Spesialistadearvvašvuođabálvalusa ja suohkanlaš dearvvašvuođa- ja fuollabálvalusaid kategoriijaid áššit leat áššit main pasieanta dahje geavaheaddji ii leat duhtavaš vásedin bálvalusbáikki gieđahallamiin. Ovdamearkka dihte ahte fástadoavttir ii atte pasientii lobi geahčadit iežas journála.</p>
    <p><em type="bold">Bargu ovttaskasáššiiguin</em> </p>
    <p>Áittardeaddjit leat dehálaš vuostáiváldit ja gaskkusteaddjit pasieanta- ja geavaheddjiidvásáhusain. Áittardeddjiid barggu dovdomearka lea ahte sii leat lagas ja njuolga oktavuođas pasieanttaiguin, geavaheddjiiguin, oapmahaččaiguin ja bálvalusbáikkiiguin.</p>
    <p>Juohkehaš sáhttá váldit oktavuođa áittardeddjiin. Pasieanttat, geavaheaddjit, oamehasat ja dearvvašvuođa- ja fuolahusbálvalusa bargit váldet oktavuođa. Bálvalus lea nuvttá ja lea vejolaš anonymat váldit oktavuođa. Áittardeaddjit galget leat olámuttos fálaldahkan buohkaide geain leat gažaldagat, ruovttoluottadieđut dahje váidimat dearvvašvuođa- ja fuolahusbálvalusaid dáfus.</p>
    <p>Áittardeaddjit deattuhit oktii ámadajuid čoahkkimiid. Ráđđeaddimii gullá dábálaččat guldalit, jearahit, addit dieđuid vejolašvuođaid birra, veahkehit sirret ja addit rávvagiid.</p>
    <p>Jus lea vuođđu váldit ášši viidáset, de dat geavvá ovttas pasieanttain.  Dávjá lea okta molssaeaktu dahje máŋga molssaeavttu:</p>
    <p>hváldit bajás ášši njuolga bálvalusbáikkiin, addit ruovttoluottadieđu dahje bivdit</p>
    <p>gulahallančoahkkima</p>
    <p>hváidit fylkkamánnái  hohcat buhtadusa Norgga pasieantavahátbuhtadusas</p>
    <p>Muhtumat háliidit váldit oktavuođa bálvalusbáikkiin ja čilget sin vásáhusaid, váidit dahje addit ruovttoluottadieđu. Muhtun áššiin áittardeaddjit veahkehit váldit oktavuođa bálvalusfálliin, ja áittardeaddjit maiddái sáhttet oassálastit čoahkkimiin. Áigumuš lea ahte pasieanta dahje geavaheaddji oažžu vejolašvuođa gaskkustit su vásáhusaid, oažžu vejolašvuođa jearahallat, ja soaitá oažžut šálloša, vásiha ahte lea ipmirduvvon ja ruovttoluotta fas oažžut luohttámuša. Áittardeaddjit leat mielde ráhkkanahttit vuođu buori gulahallamii.</p>
    <p>Dákkár čoahkkimat sáhttet leat hui dehálaččat pasieanttaide, geavaheddjiide ja oapmahaččaide ja sáhttá goappaš osolažžii addit eanet ipmárdusa ja oahppama. Jus čoahkkin manná bures, de sáhttá geavvat ahte ášši <span type="quote">“manná rievttes guvlui”</span> ja addá vuođu dasa ahte ášši ii mana viidáset eará sajiide, muhto čovdojuvvo čoahkkima bokte. Áittardeaddjit fertejit fitnat báikkiin gos olbmot ásset ja gos bálvalusat addojit vai olahit dákkár čovdosiid. Dát šaddá vel deháleabbo go dávjjit sirdašuvvet bálvalusat spesialistadearvvašvuođabálvalusas suohkaniidda. Otná resurssat ráddjejit dán barggu viidodaga.</p>
    <p><em type="bold">Bargu oažžut kvalitehtabuoridemiid bálvalusain</em> </p>
    <p>Áittardeddjiin lea beaivválaš oktavuohta bargiiguin bargobáikkiin čoavdin dihte áššiid. Pasieanta- ja geavaheddjiidvásáhusaid maid dát áššit ovddastit, addet buori vuođu buktit árvalusaid bálvalusbáikkiide mot bálvalusaid sáhttá buoridit. Mii addit dehálaš ruovttoluottadieđuid guoskevaš bálvalussuorggis, ja min geavahit rávvejeaddjin <span type="quote">“bealátkeahtes čalmmiiguin”</span>.</p>
    <p>Áittardeaddjit earret eará čoahkkinastet dearvvašvuođadoaimmahagaid geavaheddjiidráđiin ja kvalitehta- ja pasieantasihkarvuođalávdegottiin. Áittardeaddjit deaivvadit suohkanlaš jođihangottiin,sihke  hálddahuslaš ja politihkalaš. Áittardeddjiin leat jahkásaš čoahkkimat dearvvašvuođadoaimmahagaiguin, fylkkadoaktáriiguin, Stáhta dearvvašvuođabearráigeahčuin, Norgga pasieantavahátbuhtadusain ja eará eiseválddiiguin mat veahkehit ávkkálaš ja dehálaš máhttojuohkimiin.</p>
    <p>Stuoradiggepolitihkkárat maiddái ožžot dieđuid áittardeddjiid vásáhusaid birra, sihke go áittardeaddjit servet Stuoradikki gažademiide ja go leat njuolggo oktavuođas áirasiiguin geat gullet iešguđet fylkkaide (fylkkabeaŋkkaide). Pasieanta- ja geavaheddjiidáittardeaddjit vásáhusat geavahuvvojit jahkásaš dieđáhusas Stuorradiggái mii lea dearvvašvuođa- ja fuolahusbálvalusa Kvalitehta ja pasieantasihkarvuođa birra. Pasieanta- ja geavaheddjiidáittardeaddjit veahkehit min maid bargosuorggi gulaskuddancealkámušaiguin.</p>
    <p><em type="bold">Searvválaš diehtojuohkin vuoigatvuođaid ja áittardanortnega birra</em> </p>
    <p>Áittardeaddjit barget aktiivvalaččat bajidit máhtolašvuođa pasieanta- ja geavaheddjiidvuoigatvuođaid ja áittardeaddji ortnega birra. Mii logaldallat geavaheddjiidorganisašuvnnaide, buohcciviesuid ja suohkanlaš bálvalusaid bargiide, studeanttaide, ohppiide, sisafárrejeddjiide oahpistankurssain, suohkanlaš ráđiide, pensionistaservviide, politihkalaš ja hálddahuslaš lávdegottiide.  Searvválaš doaimmas oažžut mii ollu máhtolašvuođa dan birra mot bálvalusat vásihuvvojit leame. Áittardeaddjit maiddái logaldallet nationála ja guvllolaš kurssain ja konferánssain.</p>
    <p>Arendal - vahkkus dolle áittardeaddjit iđitborramuščoahkkima “Pasieantavuoigatvuođat, addetgo dat seamma vuoigatvuođaid buohkaide?” Mis lei maid diehtojuohkinbeavdi ja mii searvvaimet máŋga eará doaluide.</p>
    <p><em type="bold">Sivat manin áittardeddjiiguin válde oktavuođa bálvalusbáikki birra 2017:s</em> </p>
    <p>Badjel bealli oktavuođaváldimiin main leat duhtameahttumat bálvalusbáikkiiguin gullet dasa mot bálvalus čađahuvvo. Pasieanta dahje geavaheaddji vásihii ahte eai lean dohkálaš dahje fuolalaš bálvalusat, dahje biddjui gažaldat čuvvo go bálvalusat buori geavada. Dán kategoriijas gávdnat ovdamearkka dihte áššiid dakkáriid go boasttudikšumiid, dikšovahágiid, váilevaš čujuhusaid, giellaváttisvuođaid dahje unnán fuolalaš veahki.</p>
    <p>26 proseantta oktavuođaváldimiin gulle vuoigatvuođaide. Dávjjimus várohusat ledje ahte pasieanta- ja geavaheaddjivuoigatvuođat leat rihkkojuvvon. Dán kategoriijas gávdnat ovdamearkka dihte hilgumiid go leat ohcan bálvalusaid, áigemeari rihkkumiid, journála geahčademiid, dahje ahte eai leat doahttalan ahte pasieanttain ja geavaheddjiin lea vuoigatvuohta searvat ja oažžut dieđuid.</p>
    <p>17 proseantta oktavuođaváldimiin mii identifiseret váilin vuogádagain mat leat ráhkaduvvon fuolahit pasieantasihkarvuođa ja pasieantadivššu jotkkolašvuođa. Oktavuođaváldimat gulle bálvalusbáikki organiseremii ja bargodábiide. Ovdamearkka dihte váilevaš beasatlašvuohta, ovttasdoaibman etáhtaid gaskkas, áššemeannudanáigi dahje eará moivi ja ájehallamat áššemeannudeamis.</p>
    <p><em type="bold">Hva pasienter og brukere er misfornøydemed i møte med helse- og omsorgstjenestene</em> </p>
    <p><em type="bold">System og saksbehandling17 %</em> </p>
    <p><em type="bold">Rettigheter26 %</em> </p>
    <p><em type="bold">Tjenesteytelse57 %</em> </p>
    <p><em type="bold">Diehtojuohkin</em> </p>
    <p>Hui ollu oktavuođaváldimiin, ja buot golmma kategoriijas, gávdne áittardeaddjit váilevaš dahje heajos diehtojuohkinbeliid. Pasieantadorvvolašvuohta lea mearrideaddjin buori ja ulbmilaš gulahallamii dearvvašvuođabargiid ja sin geat ožžot</p>
    <p>
      <em type="bold">Váidima birra, máhttu ja gelbbolašvuohta </em>
    </p>
    <p>Geavaheddjiid ja bálvalusaid oktasaš mihttu lea ahtte galget buorit dearvvašvuođa- ja fuollabálvalusat. Dakkár kvalitehtabarggus dárbbaša ruovttoluottadieđuid geavaheddjiin. Addit dieđu go gávdno váili dahje vearrivuohta lea nu dáfus oassin kollektiivvalaš álbmogassii áŋgiruššamis. Ollugat liikká ballet addimis dieđu. Ollugat ballet mávssaheamis nu ládje ahte ožžot heajubut divššu dahje steampila sii leat <span type="quote">“iešláganat”</span>. Seammás lea govva nu ahte bálvalusat dustejit negatiivvalaš ruovttoluottađieđuid buoret lágiin go dan maid geavaheaddjit ballet. Pasieanttat dahje geavaheaddjit hárve oktavuođa váldet áittardeddjiiguin go oaivvildit sii leat ožžon heajubut fálaldaga, dahje sin lea unohasat vuostáiváldán go sii leat váidán. Diehttelas ii leat dohkálaš váidagiid dustet dakkár vugiin.</p>
    <p>Nappo ii leat bálvalusfálliid láhtten váiddavuostáiváldimis mii vuorjašuhttá áittardeaddji, muhto iešalddis áššemeannudeapmi. Dáppe oaidnit ollu máhtuhisvuođa. Bargiin ja jođiheddjiin lea beare unnán gelbbolašvuohta njuolggadusčállosa ja vuoigatvuođaid birra. Dearvvašvuođabyrokratiija adno cielossátnin. Váikkuhussan šaddá ahte dehálaš riektesihkarvuođadáhkádusat boastut ipmirduvvojit dahje duššin dahkkojit árvvoheames čállinbeavdejuridihkkan. Rievdadusat dahkkojit nu ahte ášši ii bajásčuvgejuvvo dahje eai viečča geavaheddjiin oaiviliid. Mearrádusat dahkkojit mearrádusaid dahje vuođuštemiid haga. Dieđut eai addo váidinvuoigatvuođaid birra. Ii leat máhttu láhkanannejuvvon pasieantavuoigatvuođaid sisdoalu birra. Mii oaidnit ovdamearkkaid ahte eará pasieanttaid dilli ovdanbiddjo vuođušteapmin bálvalusaid hilgumii. «– Mis lea dušše okta ruhtaseahkka. Jus don oaččut eambbo ruovttubuohccedivššu, de dat goarida fálaldaga buohkain geat dárbbašit ruovttubuohccedivššu”. Ii leat olu ávki mearridit ođđa pasieantavuoigatvuođaid go bálvalusain váilu máhttu vuoigatvuođaid birra dahje dan birra mot sii galget daid meannudit.</p>
    <p>Áittardeaddjit geardduhit seammaládje go ovddit jahkedieđáhusain ahte dearvvašvuođa- ja fuollabálvalusaid bargit dárbbašit gealboloktema pasieanta- ja geavaheaddjivuoigatvuođain. Dán jahkeraporttas mii áigut danin earenoamážit čalmmustahttit váilevaš njuolggadusipmárdusa, heajos áššemeannudeami ja makkár váikkuhusaid dat addá pasieanttaide ja geavaheddjiide. Mii áigut geavahit 2017 ášševásáhusaid maid áittardeaddjit leat ožžon miehtá riikkas, govvidit dili ja dárbbu gealboloktemii.</p>
    <p>Geavaheaddjis lei fásta doarjjaolmmoš. Suohkan válddii suinna oktavuođa ja muitalii ahte bálvalusviidodat geahpiduvvo. Diehtu bođii njálmmálaččat, ovdagihtii dieđu haga, iige dat vuođuštuvvon. Geavaheaddji ii ožžon vejolašvuođa fuolahit iežas vuoigatvuođaid mielváikkuhanvuoigatvuođa dahje váidinvuoigatvuođa bokte. Áittardeaddji válddii bajás dilálašvuođa suohkana juolludankontuvrrain ja sihkkarasttii ahte dahkkui čálalaš mearrádus ja ovddiduvvui váidda. Váidaga dieđuid vuođul lea juolludankontuvra oaidnán dárbbu guorahallat geavaheaddji ollislaš dili, mii lea juste dan maid geavaheaddji háliida. Áittardeaddji lea sierra gulahallančoahkkimis váldán bajás kontuvrrain geatnegasvuohta dieđihit ovdagihtii ja sihkkarastit mielváikkuheami.</p>
    <p><em type="bold">Válljejuvvon fáttát</em> </p>
    <p>Čuovvovaččat mii leat válljen muhtun fáttáid maid min mielas lea dehálaš  fuomášuhttit.</p>
    <p><em type="bold">Fástadoavttirortnega ferte ođasmahttit</em> </p>
    <p>Pasieanta- ja geavaheaddjiáittardeaddjit leat ollu jagiid ohcalan árvvoštallama fástadoavttirortnegis. Ii daningo dat lea heittot, muhto daningo bargguid rievdamat buktet hástalusaid. Áittardeaddjit oaivvildit danin Stuoradikki mearrádusa 2017 čavčča árvvoštallat fástadoavttirortnega lei riekta ja dárbbašlaš.</p>
    <p>Dađistaga eanet barggut biddjojit fástadoaktáriidda politihkalaš mearrádusaid ja bargosirdimiid geažil, ovdamearkka dihte čuovvoleamit ja dárkkisteamit maŋŋel spesialistadearvvašvuođabálvalusa divššuid.</p>
    <p>Eará rievdadusat bargguin dagahit ahte doavttir ferte atnit eambbo áiggi ovttaskas pasieantta čuovvoleapmái. Ovttasdoaibmanođastus lea mielddisbuktán ahte mihá eanet buohcci olbmot go ovdal olggosčálihuvvojit buohcciviesus suohkanii. Politihkalaš mihttomearri ahte nu ollugat go vejolaččat galget orrut iežaset ruovttuin, mielddisbuktá lassánan dárbbu fástadoaktárii addit čuovvoleami, earret eará go sis bohtet leat pasieanttaid geat eai boađe kontuvrii, muhto geat bohtet dárbbašit ruovttufitnamiid.</p>
    <p>Suohkanlaš ovttasbarggus ohcalit fástadoaktára oassálastima. Dát ferte nannejuvvot ja addit eambbo ollislaš dearvvašvuođaveahki pasieanttaide geain leat máŋggadáfot dárbbut.</p>
    <p>Pasieanttat dađistaga dárbbašit eambbo dieđuid iežaset vuoigatvuođaid, kvalitehtaindikáhtoriid birra, ja vuoigatvuođaid birra ieža válljet dikšunbáikki vai bures máhttet dádjadit Pasieanttaid dearvvašvuođabálvalusas. Mii oaivvildit fástadoavttirortnet ferte fuolahit dán eambbo go odne, muhto ii dárbbašlaččat doavttir gii dan galgá ieš dahkat. Dát berre oassin váldodearvvašvuođajoavkkuid pilohtain. Maiddái lassánan vuoigatvuohta, geatnegasvuohta ja vuordámušat geavaheaddjiváikkuheapmái boahtá lasihit áigegeavaheami.</p>
    <p>Fástadoavttir lea guovddážis dearvvašvuođa -Norggas, gohčoduvvon nai uksarahppin dahje verrátváktan. Eanas norgalaččain lea fástadoavttir. Dan ektui galle deaivvadeami leat gaskal fástadoaktáriid ja pasieanttaid beaivválaččat, de leat unnánat geat oktavuođa váldet go leat duhtameahttumat pasieanta- ja geavaheaddjiáittardeddjiiguin. Maŋemus jagiid lea lohku leamašan birrasiid 2000. Vaikko logut iešalddis muitalit unnán, de vásihit mii ahte historjját leat oahppásat sihke fástadoaktáriidda ja eanas olbmuide.</p>
    <p>Ollu oktavuođaváldimat leat váilevaš beasatlašvuođa birra. Sáhttá váttis beassat čađa telefovnnas ja unnánat dihtet ahte 80 % buot telefovdnaságastallamiin dábálaččat galget vástiduvvot guovtti minuhtas. Sáhttá maid váttis oažžut diimmu háliiduvvon áigái. Seamma guoská dain dilálašvuođain go dárbbaša diimmu seamma beaivvi, muhto maiddái dain dilálašvuođain go dárbbaša diimmu <span type="quote">“muttágis áiggis”</span>. Mii oaidnit ovdamearkkaid main fástadoaktárat dárbbašit iežaset neahttasiidduin muittuhit ahte váldá 2-3 vahkku sis oažžut diimmu, ja dearvvašvuođačállit geat dadjet váldonjuolggadus ahte eanemus vihtta beaivvi galgá gollat ovdal diimmu oažžu, lea <span type="quote">“veadjemeahttun”</span>.</p>
    <p>Suohkanat berrejit gulahallamis fástadoaktáriiguin hupmat earret eará sin beasatlašvuođa birra. Leatgo vuordináiggit beare guhkes listtuid dahje heajos organiserema geažil? Odne orru fástadoavttirláhkaásahus - Stuoradikki vuordámušat fástadoavttirortnegii - eallime iežas eallima, ja váilevaš doahttaleapmi ii obage atte váikkuhusaid.</p>
    <p>Dearvvašvuođabargiid máhttu pasieantavuoigatvuođaid birra lea eaktun vai pasieanttaid vuoigatvuođat devdojit. Muhtun áššiin oaidnit dilli ii leat nu. Berre leat diehttelasvuohta ahte pasieanta oažžu  kopiija iežas journálas go dan sihtá.</p>
    <p>Dievdu válddii oktavuođa pasieanta- ja geavaheaddjiáittardeddjiin daningo doavttirkontuvra ii áigon addit sutnje kopiija pasieantajournálas. Son lea geahččalan oktavuođa váldit sihke čálalaččat ja njálmmálaččat. Sutnje lei fástadoavttirkontuvrra doavttirčálli vástidan sus ii leat áigi kopieret ja addit sutnje journála. Áittardeaddji válddii čálalaš oktavuođa doavttirkontuvrrain dievddu olis. Dievdu oačču dalle dakkaviđe kopiija iežas journálas.</p>
    <p>Seamma guoská vuoigatvuhtii oažžut ođastuvvon árvvoštallama:</p>
    <p>Pasieanta válddii oktavuođa iežas fástadoaktáriin sihtat ođastuvvon árvvoštallama eará fástadoaktáris. Doavttirkontuvrras dieđihedje pasien  tii ahte dakkár ortnet ii gávdno. Áittardeaddji válddii dilálašvuođa bajás doavttirkontuvrrain ja kontuvra lea rievdadan geavada láhkamearrádusaid mielde.</p>
    <p>Eará čuolbma čuožžilii dieđuid oktavuođas mat čállojit váldojournálii.</p>
    <p>Pasieanta válddii oktavuođa iežas fástadoaktáriin ja siđai doaktára čállit váldojournálii sus lea penicillinallergiija. Fástadoavttir vástidii son ii sáhte dahkat dan. Áittardeaddji válddii oktavuođa doavttirguovddážiin gullat leat go sii váldán atnui váldojournála. Maŋŋel siskkáldas vuoru doavttirkontuvrras, oaččui áittardeaddji ruovttoluottadieđu ahte váldojournála lea dál váldon atnui, ja pasieanta oaččui dieđuid čállot váldojournálii boahtte ráđđeohcamis.</p>
    <p>Fástadoavttir lea ollu dilálašvuođain son guhte, earret pasieantta, dovdá pasieantta dearvvašvuođa buoremus. Orru lunddolaš go pasieanta jearrá, ahte fástadoavttir veahkeha geahčadit ja/dahje divvut váldojournála.</p>
    <p>Muhtun fástadoavttirkontuvrrat eai leat universálat hábmejuvvon, vai pasieanttat lihkadanhástalusaiguin besset sisa vistái. Earáin eai leat lanjat heivejuvvon personsuddjema váste.</p>
    <p>Pasieanta vásihii hui unohassan go finai iežas dábálaš fástadoavttirkontuvrras. Ii lean makkárge suddjen gaskal dearvvašvuođačálli/telefonguovddáža ja vuordinguovllu.  Dat geat ledje vuordime beassat ráđđeohcamii, besse gullat visot dieđuid maid lonohalai bargiiguin skráŋkkas. Ollu pasieanttat ledje hupman dán birra doaktáriiguin kontuvrras, muhto sii eai mieđihan dahje dohkkehan ahte dát lea dohkketmeahttun. Áittardeaddji válddii čálalaš oktavuođa fástadoavttirkontuvrrain ja dieđihii geatnegasvuođa birra hehttet ahte eará besset gullat jávohisgeatnegasvuođa vuollásaš dieđuid.  Doavttirkontuvra dalle válddii dakkaviđe oktavuođa viessoeaiggádiin, ja de huksejuvvui sierra latnja skráŋkii gitta nu ahte pasieantadieđuid sáhtte lonohallat nu ahte eará pasieanttat eai gullan daid.</p>
    <p>Jus suohkanat dahket šiehtadusaid fástadoaktáriiguin main eai leat lanjat mat dárbbašuvvojit, de suohkan ferte čuovvulit ahte dát divvojuvvojit.</p>
    <p>Fástadoaktárat ohcalit lagat čuovvoleami suohkaniin go deaivat sin suohkaniin. Maiddái áittardeaddjit ohcalit stuorát beroštumi ja čuovvoleami suohkana bealis. Fertejit ásahuvvot bargodábit beaivválaš doaimma kvalitehtačuovvoleapmái ja váidináššiid čuovvoleapmái ja bearráigeahččaneiseválddiid ruovttoluottadieđuide.</p>
    <p>Pasieanttat ohcalit vástádusaid buot iskkusvástádusaide“, iige numot odne lea; “Don oaččut dieđu jus mihkkege leat boastut. Muhtun duođalaš váidináššit leat juste iskkusvástádusaid váilevaš čuovvoleami geažil:</p>
    <p>Pasieanta lei buohcciviesus iskkadeapmái maŋŋelgo fástadoavttir lei fuobmán eahpedábálaš varraárvvuid. Buohcciviesu epikriissas fástadoaktárii čuoččui ahte pasieantta ferte jámma čuovvulit ođđa varraiskosiiguin. Pasientii ii dieđihuvvon dán birra, ja fástadoavttir ii čuovvulan šat dan.  Muhtun mánuid maŋŋel válddii pasieanta oktavuođa fástadoavttirkontuvrrain lassáneaddji givssiid geažil. Ođđa varraiskosat dahkkojedje, ja dát čájehedje stuora spiehkastemiid. Fástadoavttir ii čujuhan viidáset, muhto ordnii ođđa dárkkisteami máŋga vahku maŋŋel. Maŋŋel dan pasieanta fáhkka sisačálihuvvui buohccivissui, gos fuobmájedje sus lea borasdávda. Pasieantta náittosguoibmi válddii oktavuođa áittardeddjiin ja váiddii váilevaš diehtojuohkima ja čuovvoleami. Soai oaivvildeaba ahte pasieanta ii leat ožžon dohkálaš divššu ja ášši sáddejuvvon fylkkamánnái.</p>
    <p>
      <em type="italic">Kopiija buot iskkusvástádusain berre leat fálaldat pasieanttaide.  </em>
    </p>
    <p>Suohkanat berrejit eanet fuomášumi bidjat šiehtadussoahpamuššii ja šiehtadusaid čuovvoleapmái, ja ferte bargot aktiivvalaččat hehttet ollu sadjásašbargiid ja ferte sihkkarastit ahte sin fástadoaktárat hupmet doarvái buori dárogiela vai sáhttet addit dohkálaš dearvvašvuođaveahki.</p>
    <p>Dađistaga eambbo máŋggakultuvrralaš álbmogis gáibiduvvo eanet kulturipmárdus ja eanet dulkageavaheapmi.</p>
    <p>Pasieanta válddii oktavuođa áittardeddjiin ja muitalii su mielas lea váttis muitalit dárbbuid mat sus leat fástadoaktárii, ja danin doavttirdiimmut eai lean ávkkálaččat sutnje. Pasieanta lei sihtan dulkka go galggai ráđđeohcan doaktára luhtte, muhto dán in ožžon. Go áittardeaddji válddii oktavuođa doaktáriin, de son vástidii: «Mu mielas ii leat dárbu diŋgot dulkka -  go dat ii boađe addit makkárge lassidieđuid - <em type="italic">munnje</em>». Áittardeaddji válddii oktavuođa suohkanváldodoaktáriin, gii fuolahii ahte váidojuvvon fástadoavttir eanet áddii iežas geatnegasvuođaid ja fuolahii ahte pasieanta oaččui dulkka. </p>
    <p>Dulkka lea geatnegahtton geavahit dain dilálašvuođain go lea dárbu vai pasieanta galgá ipmirdit sisdoalu dieđuin mat addojit. Kulturipmárdus guoská sihke buozanvuođaipmárdussii ja dávdamearkkaid gaskkusteapmái, ja dasa ahte ipmirdit min dearvvašvuođabálvalusa. Dát buktá eanet áigegolaheami juohke ráđđeohcamis.</p>
    <p><em type="italic">Dearvvašvuođabálvalus ferte doahttalit geatnegasvuođa ja ovddasvástádusa diŋgot dulkka dárbbu mielde.</em> </p>
    <p>Čujuhusain spesialistadearvvašvuođabálvalussii fertejit doarvái dieđut, vai vuostáiváldái addá vejolašvuođa jođánit čielggadit pasieantta dárbbu spesialistadearvvašvuođabálvalusaide. Riikarevišuvnna Dokumeantta 3:4 (2017-2018) maid aiddo namuhii váilevaš čujuhusaid birra: «Riikarevišuvnna iskkadeapmi eiseválddiid barggus sihkkarastit fástadoaktáriin buori čujuhusgeavada spesialistadearvvašvuođabálvalussii»:</p>
    <p><em type="italic"><span type="quote">«Fástadoaktárat ja buohcciviessodoaktárat eai ovttasbargga doarvái bures čujuhusaid dáfus, main dávjá váilot dárbbašlaš dieđut. Iskkadeapmi maid čájeha ahte fástadoaktáriin ja buohcciviessodoaktáriin ollu dilálašvuođain lea iešguđet ipmárdus das makkár dieđut čujuhusas dárbbašuvvojit. Bealli buohcciviesu doaktáriin geat ledje fárus, vásihedje jámmat ahte ii boađe čielgasit ovdan čujuhusas manin pasieanta dárbbaša spesialistadivššu, ja 10 buohcciviesu doaktáris vásihit 9 ahte čujuhusa kvalitehta lea hui nuo ja ná.»</span></em> </p>
    <p>Áittardeaddjit oaivvildit ahte okta eanet doaimmain lea dán buoridit ahte</p>
    <p><em type="italic">pasieanttaide addit kopiija čujuhusas. </em><em type="italic"> Dát dahk</em>á álkibun čielggadit vejolaš </p>
    <p>boasttuipmárdusaid ja sáhttá sihkkarastit buoret kvalitehta.</p>
    <p>Fástadoaktárat geain leat dahje geat vuostáiváldet dieđu ahte olbmot sin listtus dárbbašit dearvvašvuođaveahki, muhto geat ieža eai oza veahki, galget sidjiide fállat ráđđeohcama dahje ruovttufitnama. Dát guoská fástadoavttirláhkaásahusa mielde dušše dain dilálašvuođain main pasieanttain leat gávdnan siva, ja go medisiinnalaš árvvoštallama vuođul čielgasit dárbbaša divššu dahje čuovvoleami. Maid dilálašvuođain gos ránná dahje sullasaš dieđiha vuorjašumi olbmo geažil gávnnahuvvon sivva haga. Geas dalle lea ovddasvástádus?</p>
    <p>Pasieanta- ja geavaheaddjiáittardeaddji ohcalii diimmá jahkedieđáhusas rievdadusa iežasoasi njuolggadusain nuoraide gaskal 16 ja 18 jagi vai sihkkarastá ahte dearvvašvuođarievttálaš válddálašahki duođai lea 16 jagi. Mii geardduhit fas dán hástalusa. <em type="italic">Nuorat gaskal 16 ja 18 jagi eai berre dárbbašit máksit iežasoasi go </em></p>
    <p><em type="italic">fitnet doaktára luhtte.</em> </p>
    <p><em type="bold"><span type="quote">«Eará báikkis buorre -  muhto ruovttus buoremus»</span></em> </p>
    <p>Lea čielga politihkalaš mihttomearri ahte olbmot galget orrut iežaset ruovttuin, maiddái dalle go leat stuora ja máŋggadáfot bálvalusdárbbut. Áittardeaddjit deivet pasieanttaid ja geavaheddjiid geain leat iešguđet hástalusat ja vásáhusat bálvaluskvalitehta ektui mat ruovttuin addojit. Vuolábealde áigut čalmmustahttit váilevaš individuálalaš heiveheami bálvalusain, oapmahaččaid fuolaheapmi ja vuorrasiid dilli.</p>
    <p><em type="bold">Juo, lea sáhka eallimis</em> </p>
    <p>2017 golggotmánus almmuhii Dearvvašvuođabearráigeahčču raportta <span type="quote">“ Lea sáhka eallimis”</span>, mas dahkkui bearráigeahčču suohkanlaš dearvvašvuođa- ja fuollabálvalusain doaimmashehttejuvvon olbmuide. Raporta čujuhii viiddis ja vissis muddui duođalaš váilliide. Ollu báikkiin ledje bálvalusat vátnásat ja unnán individuálalaččat heivehuvvon. Čujuhuvvui lea váilevaš geavaheaddjiváikkuheapmi ja diehtojuohkin. Áittardeaddjit leat ovttaoaivilis Dearvvašvuođabearráigeahču vásáhusaiguin dán suorggis.</p>
    <p>Dakkár áššiin leat vuosttažettiin oapmahaččat geat váldet oktavuođa áittardeddjiin. Oapmahaččat dieđihit lea váilevaš dahje ii obage doaibmi ovttasteaddji, váilevaš doaibmaplánat, ollu adnojit sadjásaččat ja bargit geain ii leat oahppu ja addojit unnán dieđit ja lea unnán searvan. Ollu áššiin leat bálvalusat addojuvvon kollektiivvalaš bálvalussan olles geavaheaddjijovkui, iige individuálalaš heiveheapmi obage leat vejolaš. Dakkár áššiin áittardeaddjit áinnas servet čoahkkimiidda gaskal geavaheaddji/oapmahaččaid ja bálvalusjođiheaddji sihkkarastin dihte buoret diehtojuohkima, ovttasdoaibmama ja individuálalaš heivehuvvon bálvalusaid.</p>
    <p>Mii deaivat geavaheddjiid ja oapmahaččaid geat fertejit rahčat garrasit oažžut sadjái beaivválaš diŋggaid mat eatnasiidda leat lunddolaččat:</p>
    <p>Muhtun suohkan fálai dušše oktasaš doaimmaid orrunsearvevuođa geavaheddjiide. Okta geavaheaddji ii háliidan searvat dakkár oktasašdoaimmaide, muhto sutnje lei hui suohtas fitnat báikkálaš pubbas ja jugestit ovtta láse ruksesviinna muhtomin. Das ii šaddan mihkkege bálvalusa kapasitehtaváilli geažil. Áittardeaddji searvvai čoahkkimii oapmahaččaiguin ja bálvalusain vai earret eará oažžu sadjái individuála veahki astoáiggedoaimmaide.</p>
    <p>
      <em type="bold">Helpen </em>
    </p>
    <p>Buohcciviesus oatnu orrunáigi, ja pasieanttat olggosčálihuvvojit jođáneappot ruoktot. Dáinna servodatovdánemiin lea oapmahaččaid áŋgiruššan dávjá mearrideaddji. Helpendoaimmat lea fálaldat olbmuide ja bearrašiidda geain leat earenoamáš lossa fuollabargu. Helpendoaimmat galget hehttet ahte olbmot eai badjelmeare raža, addit fuolaheaddjái dárbbašlaš astoáiggi ja luomu ja vejolašvuođa searvat dábálaš servodatdoaimmaide. Lea dehálaš váldit vuhtii oapmahaččaid helpendárbbuid, maiddái eastadeaddji perspektiivvas. Oapmahaččaid áŋgiruššan lea stuora resursa.</p>
    <p>Eai leat ollugat geat váidet helpenmearrádusaid, muhto oapmahaččat geat dan dahket, dávjá ožžot mieđiheami. Dearvvašvuođabearráigeahču jahkeraporttaid logut čájehit jagiin 2014:s, 2015:s ja 2016:s addojedje ollásit dahje belohahkii mieđiheamit measta beali áššiin main oapmahaččat váide fylkkamánniide helpema birra.  Fylkkamánnit meannudedje gaskamearálaččat 207 váidinášši helpemiid birra jahkásaš golmma jagi áigodagas. Lea balddihahtti go suohkana mearrádusat dán suorggis eai doala measta beali váidináššiin. Maiddái áittardeaddjit vásihit váilevaš máhtu ja njuolggadusipmárdusa suohkaniin dán suorggis. Áittardeaddjit vuostáiválde 128 oktavuođaváldima helpema birra 2017:s. Oktavuođaváldimiin dahke gažaldagat vuoigatvuođaid birra mihá stuorát oasi go áššehivvodat muđui. 65 % buot oktavuođaváldimiin helpema birra ledje vuoigatvuođa guoski gažaldagat, dávjjimusat daid váilevaš ollašumi birra.</p>
    <p>Unna mánáža oktofuolaheaddji vásihii fáhkkestaga ahte suohkan geahpidii, sirddii ja rievdadii buresdoaibmi helpendoaimma. Mánná dárbbašii stabiila ja oadjebas rámmaid, ja stuora hástalusat sáhttet buktit negatiivvalaš váikkuhusaid máná ovdáneapmái. Eadni oaččui dušše njálmmálaš dieđu, iige ožžon vejolašvuođa cealkámuša buktit ovdagihtii rievdadusaid birra. Suohkan ii čilgen manin sii rievdadedje fálaldaga, earret go čujuhit dasa ahte sin mielas lei ođđa fálaldat dohkálaš. Áittardeaddji veahkehii eatni čoahkkimiin suohkaniin. Suohkan doalaha dan maid oaivvildii, muhto mieđihii ahte fertii dahkkot čálalaš mearrádus rievdadeami ja geahpideami birra. Áittardeaddji veahkehii váidit mearrádusa. Suohkana jođiheaddjit válde dalle oktavuođa áittardeddjiin ja čuoččuhedje ii leat váidinvuoigatvuohta dakkár mearrádussii. Maŋŋel čuoččuhii suohkan sii ledje ožžon giehtaguššamii njálmmálaš dohkkeheami fylkkamánnis. Čájehuvvui ahte fylkkamánni áššemeannudeaddjái gal dát govvideapmi lei amas. Ášši čielggai easkka maŋŋelgo fylkkamánni fámohuhtii suohkana mearrádusa eahpegustojeaddjin ja nannii ahte álgoálgosaš helpenfálaldat galgá gustot. Dan botta go vurde áššebohtosa, de dat unna bearaš lei leamašan helpenfálaldaga haga máŋga mánu.</p>
    <p>Ášši almmustahtii suohkana jođiheddjiin ja váldoolbmuin lei váilevaš máhttu áibbas vuđolaš riektenjuolggadusaid birra. Gažaldat leat man ollu earát dán suohkanis leat ožžon seamma dieđu dan birra ahte sis ii leat váidinvuoigatvuohta.</p>
    <p>Eanet áššiin oaidnit ahte suohkan ii nagot earuhit gaskal oapmahaččaid helpendárbbuid ja pasieantta dahje geavaheaddji fuolladárbbuid. Mearrádus dahkko nu ahte helpen čadno pasientii dahje geavaheaddjái dan sadjái go fuolaheaddjái. Muhtun oapmahaččat vásihit noađđin ahte pasientii dahje geavaheaddjái sáddejuvvo mearrádus mas oapmahaččaid helpendárbu digaštallo. Leat maid ovdamearkkat dasa ahte helpendárbu árvvoštallojuvvo dušše pasieantta doaibmadási vuođul, eaige guorahala fuollabargu maid son dahká gii ohcá helpema. Eambbogat ohcalit buoret joatkevašvuođa ja bargodábiid helpema čađaheapmái, vai astoáiggi sáhttá plánet.  Muhtun áššit gullet dasa go helpen ii meinestuvvan bargiid buozanvuođa geažil ja go lei váilevaš plána dasa ahte galget doarvái ollu bargit.</p>
    <p>Váhnemat leigga ožžon jámma helpema iežaska doaimmashehttejuvvon mánnái.  Bearrašis ledje hui lossa fuollabarggut ja maiddái fuollaovddasvástádus eará vuolleahkásaš mánáide. Helpen lei áibbas dárbbašlaš vai bearaš obage galggai sáhttit doaibmat.  Máŋgii jagis lei suohkan dieđihan ahte helpemis ii šatta mihkke buozanvuođa geažil dahje daningo bargiidjoavkkus galget luomuid váldit. Guktii šattai bearaš plánejuvvon olgoriikkamátkkiid diŋgojumiid máhcahit daningo suohkana bealis ii meinestuvvan helpen. Áittardeaddji searvvai čoahkkimiidda gaskal suohkana ja váhnemiid ja buvtti evttohusaid gearggusvuođaplánii suohkana bargiid buozanvuođaid ja luopmočađahemiid oktavuođas..</p>
    <p>
      <em type="bold">Fuolahus min vuorrasiidda - oadjebas olles eallima? </em>
    </p>
    <p>Suohkaniid ovddasvástádus lea addit buriid kvalitatiivvalaš bálvalusaid ja buori ja fuolalaš veahki ovttaskas olbmuide. Ollu doaibmá bures, ja mii diehtit ahte suohkaniin bargojuvvo eanet kvalitehtabuoridemiiguin ja biddjo eanet fuomášupmi pasieantasihkarvuhtii. Muhto mii gullat maid ruovttobálvalusa birra mii ii boađe šihttojuvvon áigái, fitnamat leat beare oanehaččat, leat ain ođđa veahkit, lea váilevaš gelbbolašvuohta, klinihkalaš registreren lea váilevaš ja leat boasttuvuođat dálkkasteamis. Dakkár vásáhusat buktet dorvvohisvuođa ja balu sihke geavaheaddjái ja oapmahaččaide. Medias leat dávjá áššit lihkoheames dáhpáhusaid birra. Dát hástala luohttámuša mii mis buohkain ferte leat vuogádagaid doaibmamii.</p>
    <p>Bálvalusat mat addojit ovttaskas olbmuide leat olbmo dárbbuid duohken. Buohcciviessosadji lea dušše áigeguovdil jus ruovttus ii sáhte addit dohkálaš dearvvašvuođa- ja fuollaveahki. Buohcciviessosadji álgoálggus easka lea áigeguovdil go ovttaskas olmmoš dárbbaša ollu veahki. Áittardeaddjit vásihit ahte bargojuvvo iešguđetládje go buohcciviessosadji fállojuvvo dahje mieđihuvvo. Okta suohkan sáhttá ovdamearkka dihte fállat ássái buohcciviessosaji daningo dát olmmoš dárbbaša eanet go golbma ruovttufitnama jándoris, ja eará suohkanat ges leat mielas addit mihá eanet ruovttubálvalusa ruovttufitnamiid, daningo árvvoštallojuvvo eambbo heivvolažžan go fállat buohcciviessosaji. Dás orrot báikkálaš erohusat ja geografiija sivvan dasa.</p>
    <p>Bálvalusaid dáfus vuorrasiidda, de dávjá leat oapmahaččat geat váldet oktavuođa áittardeddjiiguin. Mii gullat pasieanttaid birra geat olggosčálihuvvojit buohcciviesus ja sáddejuvvojit njuolga ruoktot iežas vissui, vaikko buohcciviesu bargit čielgasit leat cealkán ahte dárbbašuvvo veajuiduhttinsadji. Oapmahaččat jerret manin suohkan ii čuovvul buohcciviesu doaktára fágalaš rávvagiid das maid pasieanta dárbbaša maŋŋel olggosčáliheami. Ollu oapmahaččat imaštallet manin suohkana fálaldat lea unnitgo dan maid buohcciviesu doavttir fágalaš vuođu alde lea oaivvildan lea riekta pasientii. Vuogádat lea nu ahte buohcciviesus ii leat gohččunváldi suohkana ektui go guoská makkár bálvalusaid pasientii galgá fállat. Buohcciviesu árvvoštallamat dagahit dattetge čielga vuordámušaid pasieanttas, ja ollugat vásihit váttisin ipmirdit ahte dat eai geatnegahte suohkaniid.</p>
    <p>Oapmahaččat muitalit maiddái juolluduvvon veajuiduhttinorrumiid birra, muhto veajuiduhttima sisdoallu orru hui láivvas. Muhtumat ohcalit eambbo doaimmaid, ja govvidit orrumiid dego <span type="quote">“vurkenbáikin”</span>. Dávjá lea hui dárbu čielggadit vuordámusaid.</p>
    <p>Áittardeddjiiguin váldet vártnuheames oapmahaččat oktavuođa geat eai oaččo buohcciviessosaji iežas lagamuččaide. Ollu suohkaniin lea buohcciviessosadji ain <span type="quote">“dakkár buorri mii lea vánis”</span>. Buohcciviessopasieanttaid oapmahaččain gullat mii ahte kvalitehta lea nuo ja ná, dat rievddada ossodagas ossodahkii. Sáhttá leat váilevaš doavttirbearráigeahčču dahje váili veahkis vuođđodárbbuide nugo borrat ja fitnat hivssegis. Dehálaš doaimmat dakkáratgo individuálalaš heiveheapmi bálvalusain ja veajuiduhttin ii čađahuvvo. Mii gullat gáhččanlápmahuvvamiid, veallánháviid, eai fuobmán doddjomiid ja dálkkasteamis boasttuvuođaid birra, ja áššiid birra mas lea váilevaš biebman ja olbmot leat badjelmeari goikan. Kvalitehta ja gelbbolašvuođa váili dearvvašvuođaveahkis mii addo dagaha dárbbašmeahttun sisačálihemiid ja fas sisačálihemiid buohccivissui, ja pasieanta mielas dát ii leat oadjebas ja sutnje lea dát noađđin. Dát vuorjašuhttá áittardeddjiid.</p>
    <p>Mii gullat historjjáid vuorrasiid birra geat jorret olggos sisa buohcciviesus; jorriuvssa - pasieanttat. Čálihuvvojit go sii beare árrat olggos buohcciviesus? Leatgo suohkaniin doarvái buorit fálaldagat sidjiide?</p>
    <p>Mii gullat maid historjjáid hui buohcci vuorrasiid birra geain dávdamannolagain leat hui ollu sirdimat, ruovttus, fástadoaktára/doavttirvávtta bokte, buohccivissui dahje Fáhkka jándorveahkkái, ruoktot fas, ođđa báiki ođđa seaŋga -sirdojuvvon go lea nu buohcci. Ollugat reagerejit daid ollu sirdimiidda.</p>
    <p>Muhtomin sáhttá váttis ipmirdit erohusa buohcciviessosaji fálaldagas ja fuollaásodagas gos lea bargoveahka. Makkár bálvalusaid vuorrásat galget ohcat eaktuda máhtu iešguđet bálvalusaid birra, ja mii árvvoštallojuvvu buoremussan juohkehažžii. Eai leat seamma láhkamearrádusat buohcciviessosadjái ja fuollaásodahkii. Fuollaásodagas máksá viessoláiggu ásodagas ja ferte ohcat dearvvašvuođa- ja fuollabálvalusaid. Fástadoaktára galgá atnit dalle go dárbbaša doaktára. Pasieanttat buohcciviesus mákset orruma ovddas. Máksin lea dan duohken leago oanehisáiggesadji dahje guhkesáiggesadji. Pasieantan buohcciviesus lea buohcciviessodoavttir geas lea ovddasvástádus medisiinnalaš bearráigehččui ja čuovvoleapmái. Pasieanttain buohcciviesus lea maid vuoigatvuohta, dan duohken makkár dárbbut leat, eará dearvvašvuođabálvalusaide. Buohcciviessu galgá dán fuolahit, ja dat ii leat dan hálddus ahte pasieanta ferte vásedin ohcat dáid bálvalusaid  - nugo pasieanttat fuollaásodagas fertejit dahkat. Dát earáláganvuođat eai álot boađe liikká čielgasit ovdan, ja sáhttá leat váttis ipmirdit. Muhtomin leat fálaldagat maid biddjon seamma báikái, ja fálaldagaid namahusat sáhttet dagahit moivvi.</p>
    <p>Suohkaniin leat dábálaččat ollu fálaldagat vuorrasiidda. Eambbogat leat fállagoahtán eastadeaddji ruovttufitnamiid. Áittardeaddjit leat ovttaoaivilis ahte dát lea guovddáš gaskaoapmi suohkaniid eastadeaddji barggus. Dakkár ságastallamat sáhttet dieđuid addit vejolašvođaid birra, ásahit oadjebasvuođa, eastadit ja sihkkarastit fuolaheames vuoigatvuođaid.  <em type="italic">Áittardeaddjit oaivvildit eastadeaddji </em></p>
    <p><em type="italic">ruovttufitnan berre leat fálaldahkan buot vuorrasiidda badjel 80 jagi geat eai juo vuostáiváldde dearvvašvuođa- ja fuollabálvalusaid.</em> </p>
    <p>Čoahkkáigeassun áittardeaddjit deattuhit man dehálaš lea ásahit kvalitatiivvalaš buriid bálvalusaid, mat buktit dárbbašlaš oadjebasvuođa vuorrasiidda ja sin</p>
    <p>
      <em type="bold">Gárrenávnnassorjavaččaide ferte  sihkkarastit buoret dikšunmannolaga </em>
    </p>
    <p>Gárrenávnnassorjavaččat dávjá dárbbašit iešguđet veahkkedoaimmaid guhkit áigái. Dalle lea mearrideaddjin ahte leat ovttastahtton doaimmat. Orrumat dikšunáiggis sáhttet hearkkes nuppástusat gos ollugat fas gáhččet ruovttoluotta ovddeš dillái. Dakkár dilálašvuođat gávdnojit earret eará áigemuttu rájes go pasieanta dovddaha son háliida divššu ja dassážii go álgá čielgamii, ja áigodagas gaskal čađahuvvon čielgama ja divššu álgima. Eará nuppástusat leat orrun dan rájes dikšu lea čađahuvvon dassážii ásodat lea sajis, dahje skuvla, bargu dahje eará doaimmat leat sajis. Dán ferte plánet, ja dát bargu berre álggahuvvot ovdalgo dikšu álgá. Eanet aktiiva geavaheapmi individuálaš plánas sáhttá buktit buorebut dikšunmannolaga. Pasieanta- ja geavaheaddjiáittardeaddjit vásihit ahte ollu gárrensorjavaččain ain váilu individuála plána.</p>
    <p>Go pasieanta lea ožžon individuála plána, de ferte sihkkarastit ahte plána ii ovdanbuktojuvvo iešalddis leat mihttun, muhto dárbbašlaš reaidun iešguđet veahkkedoaimmaid ja bargguid ovttastahttimii, dán deattuha earret eará Gárrenávnnasgeavaheddjiid beroštusorganisašuvdna.</p>
    <p>2018:s váldojuvvo atnui páhkkamannolat maiddái fágaidgaskasaš spesialiserejuvvon gárrendilledivššus. Váikkuhusaid berre dárkilit čuovvut ja dađistaga árvvoštallat. Páhkkamannolagaide galget vuođđun nationála ja riikkaidgaskasaš fágalaš čielggadan- ja dikšonjuolggadusat doppe gos dat gávdnojit. Mihttu lea dađistaga buoridit dikšunfálaldaga ja unnidit ii háliiduvvon variašuvnna nu ahte buohkat ožžot nu buori ja beaktilis divššu go vejolaš. Dat eai galgga geahpidit individuálalaš heiveheami. Gávdnojit unnán čielga vástádusat makkár dikšu duođai sihkkarastá háliiduvvon bohtosa, ja dat hástala standardiserejuvvon mannolagaid eambbo go ollu eará surggiin.</p>
    <p>Lassin váttisvuođa haga mannolagaide ohcaluvvo eambbo mielváikkuheapmi dálkkasválljemis ja iešguđet dilálašvuođaid dáfus mat gullet viežžanortnegiidda ja gožžaiskosiid geavaheapmái. Mii ain oažžut váidagiid pasieanttain geain lea  veajuiduhttin dálkkasveahki bokte, ja geat muitalit ahte lea váilevaš geavaheaddjiváikkuheapmi dálkasiid válljemis. Sii muitalit ahte eai guldal maid sii muitalit ja LAR-bagadus čuvvojuvvo beare čavga, earenoamážit lonuhandálkasiid válljemiid ektui. Ferte leat eaktun ahte pasieanttat maiddái dán oasis dearvvašvuođabálvalusas ožžot individuála árvvoštallama iežaset dilis.</p>
    <p>Pasieanta olggosčálihuvvui ásahusas mii bargá čielgamiin ja čielggademiin daningo lei gárrenvuođas go lei beassan dálkkasskábii. Son váiddii dakkaviđe ja čálalaččat siđai maŋidit mearrádusa ollašuhttima. Dát hilgojuvvui ja mearrádus bisuhuvvui. Pasieanta dasto oaččui dieđu ahte son ieš sáhttá váidit dán Fylkkamánnái. Son dasto válddii oktavuođa áittardeddjiiin ja historjá duođaštuvvui go son válddii oktavuođa ásahusain. Pasieantta bealis sáddii áittardeaddji váidaga fylkkamánnái, ja ávžžuhusa árvvoštallat ásahusa ášše- ja váidinmeannudeami bargodábiid. Fylkkamánni čoahkkáigeassu lei ahte olggosčáliheapmi mielddisbuvttii ahte pasieantta vuoigatvuohta dárbbašlaš dearvvašvuođaveahkkái eai lean devdojuvvon. Fylkkamánni čujuhii viidáset ahte ásahusas ledje váilevaš bargovuogit váiddameannudeapmái ja siđai dearvvašvuođadoaimmahaga rievdadit iežas bargovugiid áigeguovdilis láhkamearrádusaid mielde.</p>
    <p>Pasieanttat ja pasieanta- ja geavaheaddjiáittardeaddjit ohcalit buorebut vuođuštuvvon mearrádusaid, mii dahká vejolažžan buorebut ipmirdit mearrádusaid, vejolaččat addá buoret vuođu váidagii.</p>
    <p><em type="bold">Mánáid ja nuoraid vuoruheapmi - unnit hupman ja eanet doaimmat</em> </p>
    <p>Dađistaga biddjo eambbo fuomášupmi eastadeapmái, earenoamážit go hupmat mánáid ja nuoraid birra. Dat lea positiivvalaš. Pasieanta- ja geavaheaddjiáittardeaddjit liikká vásihit ahte dearvvašvuođabálvalusat mánáide ja nuoraide eai doarvái nagot dustet duohta dárbbuid.</p>
    <p>Suohkan galgá fállat dearvvašvuođaovddideaddji ja eastadeaddji bálvalusaid, nugo dearvvašvuođabálvalusa skuvllas ja dearvvašvuođastašuvdnabálvalusa.</p>
    <p>Eaktun olahit váhnemiid ja earenoamážit mánáid ja nuoraid, lea ahte sii dovdet fálaldagaid ja ahte sii vásihit dat leat álkit olámuttos. Odne leat stuora erohusat mánáid ja nuoraid beassamis dearvvašvuođastašuvdnii ja skuvaldearvvašvuođastašuvdnii, gč. Raportta IS-2543 Kárten dearvvašvuođastašuvnna- ja skuvladearvvašvuođabálvalusa jahkedoaimmain.</p>
    <p>Fargga 3 jahkásaš jumežiid eadni válddii oktavuođa pasieanta ja geavaheaddjiáittardeddjiin ja muitalii ahte sii eai lean ožžon gohččuma 2-jahkásaččaid dárkkástussii.  Son lei máŋgii váldán oktavuođa dearvvašvuođastašuvnnain, ja vástádussan ožžon ahte doavttir ii leat olamuttos ja danin šaddá vuordit 2-jahkásaččaid dárkkástusaiguin. Eará báikkiin suohkanis lei dearvvašvuođastašuvnnain fálaldat 2-jahkásaččaide. Maŋŋel go áittardeaddji válddii oktavuođa, de oaččuiga jumeža dárkkástusa mánu maŋŋel. Suohkandoavttir čilgii ahte sivva go ledje gártan nu ollu dárkkástusat 2-jahkásaččain, lei daningo ledje váttisvuođat rekrutteret ođđa doaktára, muhto dál lei virgáduvvon liigedoavttir ja sii nannejedje doavttirresurssaid ovtta áigodahkii njulget dili 2-jahkásaččaiguin.</p>
    <p>Dearvvašvuođadirektoráhtta háliida rávvejeaddji bargoveahkanorpma dearvvašvuođadivššáriidda dearvvašvuođastašuvnnas ja skuvladearvvašvuođabálvalusas, muhto ii hálit dat galgá leat jurdihkalaš geatnegahtti ja čilge dan raporttas: Geatnegahtti bargoveahkanorpma čielggadeapmi dearvvašvuođastašuvnna- ja skuvladearvvašvuođabálvalusas.  Vástideaddji norpma geahččaledje 2010:s, muhto das eai joksan háliiduvvon beavttu. Lea eahpesihkar leatgo várrejuvvon ruđat dahje eará čovdosat vástádussan.</p>
    <p>Dovvdahuvvo maid vuorjašupmi fálaldagain mánáide- ja nuoraide geain leat psyhkalaš gillámušat. Váhnemat, nuorat ja bálvalusaid bargit ohcalit lasiheami poliklinihkaid ja jándorossodagaid kapasitehtas, muhto maid nannet ovttasbarggu gaskal suohkaniid ja spesialistadearvvašvuođabálvalusa, vai buorebut ávkkástallá gaskaneaset gelbbolašvuođa ja resurssaid.</p>
    <p>Nuorra nieida duođalaš borranváttuiguin vásihii dearvvašvuođabálvalusas sáddejuvvot duohkot deike. Mánáid- ja nuoraidpsykiatriija divššára dieđuid mielde sus galggai leat jándorfálaldat, muhto dat ii lean olámuttos daningo lei unnan kapasitehta jándorsajiin. Váhnemiidda dieđihuvvui ahte máŋgii lei dieđihuvvon spiehkasteapmi kapasitehtaváni birra, iige dilli lean rievdan. Váhnemiidda ii dieđihuvvon váidinvejolašvuođaid birra. Easkka go váhnemat válddiiga oktavuođa pasieanta- ja geavaheaddjiáittardeddjiin, de beasaiga diehtit sudnos lea váidinvuoigatvuohta ja oaččuiga veahki dasa. Ášši lea dál meannudeapmái bearráigeahččaneiseválddiid luhtte.</p>
    <p>Seamma ládje go muđuige dearvvašvuođabálvalusas ohcaluvvo jođiheddjiin ja bargiin buorebut pasieanta- ja geavaheaddjivuoigatvuođaid máhttu ja doahttaleapmi. Eambbogat berrejit DIEĐIHIT go veahkefálaldat ii oktiivástit dárbbuin. Mii vásihit ahte dearvvašvuođabálvalusa bargit beare unnán bagadallet pasieanttaid ja oapmahaččaid sin váidinvejolašvuođaid birra.</p>
    <p><em type="bold">Nuoraidráđit buohcciviesuin</em> </p>
    <p>Mánáidsuodjalusa artihkal 12 dadjá ahte nuorain lea vuoigatvuohta dadjat maid oaivvildat ja sii galget gullot.</p>
    <p>Nationála dearvvašvuođaplánas áigodahkii 2016-2019 siđai ráđđehus ahte oassin pasieantta dearvvašvuođabálvalusa ásaheami barggus ásahuvvui nuoraidráđđi buot dearvvašvuođadoaimmahagain. Ollugat, earret eará Mánáidáittardeaddji, rámida Akerhus universitehtabuohcciviesu nuoraidráđi dan dehálaš áŋgiruššama ja vuojehandoaimma ovddas maid sii dahket ollašuhttin dihte dan. Buot dearvvašvuođadoaimmahagat eai leat vuos lihkostuvvan ásahit dakkár ráđi. Sii masset ollu máhtu dan birra mot buohcciviesus sáhttá buoridit fálaldaga mánáide ja nuoraide. Dát guoská sirdašumis mánáid- nuoraidpasieanttas šaddat rávisolbmopasieantan, muhto maiddái dasa ahte mánnán ja nuorran leat oapmahažžan.</p>
    <p>Oktavuođaváldimiiguin áittardeddjiide ja oktavuođaiguin buohcciviesuid hástalusat sirdašumis gaskal mánáid- ja rávisolbmuidossodagaid. Sirdašumiin dát lea hástalus ovttasdoaibmamii ja dát čuohcá pasieanttaide. Sii vásihit váilevaš diehtojuohkima, váilevaš njuovžilvuođa dikšunmannolagas ja sii muitalit dat buktá dorvvuhisvuođa.</p>
    <p>Guvllolaš dearvvašvuođadoaimmahagaid 2018 bargodokumeanttain čielggasmahttojuvvo vuordámuš ahte sii fertejit fuolahit ahte dearvvašvuođadoaimmahagat ovddidit bargodárbiid buori sirdašupmái mánáid dearvvašvuođabálvalusas rávisolbmuid dearvvašvuođabálvalussii. Bargodábiide galget vuođđun buoremus olámuttos máhttu. Dokumeanttaid mielde galget bargodábit siskkildit sirdimiid siskkáldasat buohcciviesus ja gaskal buohcciviesu ja vuođđodearvvašvuođabálvalusa. Pasieanta- ja geavaheaddjiáittardeaddjit eaktudit ahte nuoraidráđit šaddet lagas ovttasbargoguoimmit dán dehálaš barggus, ja ahte ceggejuvvojit nuoraidráđit dain buohcciviesuin gos dat váilot.</p>
    <p>
      <em type="bold">Pasieantamannolagat - Hástalusat </em>
    </p>
    <p>Pasieanttat háliididit oadjebas, einnostahtti dikšunmannolaga mas kvalitehta lea buorre. Dikšunmannolagat álget dávjá nu ahte lea gulahallan fástadoaktáriin, ja vejolaččat čujuhuvvo de spesialistadearvvašvuođabálvalussii, dahje fáhkka sisačáliheamis buohccivissui. Ollugat muitalit sii leat oktavuođas čeahpis ja áŋgiris dearvvašvuođabargiiguin, muhto ollugat maid leat vásihan pasieantamannolagaid mat eai vásihuvvo leamaš váttisvuođaid haga.</p>
    <p>Mii diehtit jotkkolaččat bargojuvvo buoridemiiguin, sihke kvalitehta ja beaktilvuođa ektui. Áittardeaddjit háliidit liikká váldit ovdan muhtun čuoggáid mat hástalit daid buriid pasieantamannolagaid, dakkáriid go:</p>
    <p>hHeajos čujuhusat ja rievddadalli árvvoštallamat dain</p>
    <p>hVáilevaš siskkáldasčujuheapmi čielggadanmuttus, nu ahte pasieanta soaitá</p>
    <p>fertet ruovttoluotta fástadoaktárii oažžut ođđa čujuhusa</p>
    <p>hVáilevaš plánen boahtte dikšundoaimmain, ovdamearkka dihte konkrehta</p>
    <p>čuohpadanáigi dahje boahtte dárkkisteapmi</p>
    <p>hVáilevaš ovttasbargu siskkáldasat ja iešguđet dikšunbáikkiid gaskkas</p>
    <p>hVáilevaš dieđut pasientii ja oapmahaččaide, sihke dikšunmannolagas ja</p>
    <p>olggosčáliheami oktavuođas</p>
    <p>hVáilevaš ovttasdoaibman bálvalusdásiid gaskkas, earenoamážit olggosčáli</p>
    <p>heamis</p>
    <p>hBeare árrat olggosčáliheapmi ja riska fas sisačáliheapmái; jorriuvssa problematihkka</p>
    <p>hVuogádagat/DGT čovdosat mat eai doarjjo barguid, ja iešguđet vuogádat mat</p>
    <p>
      <span type="quote">“eai gulahala gaskaneaset”</span>
    </p>
    <p>
      <em type="bold">Friddja dikšunválljen </em>
    </p>
    <p>Go pasieanttat dárbbašit spesialistadearvvašvuođabálvalusas dearvvašvuođaveahki, de váldonjuolggadus lea ahte pasieanttat ožžot ieža válljet gosa čujuhusa galgá sáddet árvvoštallamii, ja makkár dikšunbáikki háliida atnit. Álgoálggus dát lea buorre. Áittardeaddjiin dattetge leat vásáhusat mat čájehit dat rievddada hui ládje man olu dihtet dán vuoigatvuođa birra - sihke pasieanttat ja dearvvašvuođabargit. Vásihuvvo nai rievddadalli dáhttu muitalit eará dikšunbáikki birra go lea ráddjejuvvon kapasitehta ja goas pasientii livččii buoret sirdojuvvot eará dikšunbáikái. Jus bálvalusat ieža muital pasieanttaide friddja dikšunválljema birra ja veahket sin geavahit friddja dikšunválljema, de vuoigatvuohta dušše boahtá leat buorrin sidjiide geat dovdet vuoigatvuođa ja geain leat resurssat atnit dan. Oktiivástida go dát pasieanta- ja geavaheaddjivuoigatvuođalága ulbmilparagráfain, mii čujuha dasa ahte álbmogis galgá <span type="quote">“seamma beasatlašvuohta bálvalusaide”</span>?</p>
    <p>Pasieanta lea árvvoštallon ja iskojuvvon báikkálaš buohcciviesus ja dilli lea eahpečielggas liikerievdadusa dáfus. Pasieanta háliida ahte joatkadikšu galgá dáhpáhuvvat eará buohcciviesus seamma dearvvašvuođaguovlus, ja siđai čujuhuvvot dohko. Buohcciviessu álggus pasientii hilggui dán vuođuštemiin ahte sii fertejit vuoruhit pasieanttaid geat orrot dearvvašvuođadoaimmahaga rájiid siskkobealde. Pasieanta váiddii hilguma ja Fylkkamánni meannudii áššii. Fylkkamánni čoahkkáigesii áššis ahte buohcciviessu lei dulkon boastut mot galgá praktiseret vuoigatvuođa friddja dikšunválljemii. Maŋŋelgo Fylkkamánni guorahallama lea buohcciviessu váldán dán čuolmma ovdan buot iežas ovttadagaiguin mat vuostáiváldet čujuhusaid ja čujuhan dasa ahte sii leat ráhkadan oktasaš njuolggadusaid dán suorggis.</p>
    <p>Mii vásihit maid ahte friddja dikšunválljema doaibmaguovlu lea beare unnán dovddus ja doaimmahuvvo iešguđetládje bálvalusain. Hástalusat dán vuoigatvuođa doaimmaheamis gustojit sihke ovdal go álgá dearvvašvuođavehkiin ja dađistaga mannolagas. Fáhkka muttus ii sáhte atnit friddja dikšunválljema.</p>
    <p>Muhtun pasieanttat dahje oapmahaččat háliidit geavatlaš sivaid geažil lonuhit buohcciviesu dikšunmannolagas.  Sivvan dasa sáhttá maid leat luohttámušrihkkun ja unohis vásáhusat dahje dáhpáhusat buohcciviesus gosa leat sisačálihuvvon.  Áittardeaddjit vásihit ahte buohcciviesut muhtun dilálašvuođain biehttalit dán daningo sii oaivvildit dát vuoigatvuohta dušše guoská ovdal sisačáliheami buohccivissui iige go čielggadeapmi dahje dikšu lea álggahuvvon. Muhtun áššis mieđihii buohcciviessu ahte pasieanttas lei dakkár vuoigatvuohta, muhto liikká biehttalii sirdit pasieantta. Áittardeaddij veahkehii pasieantta sáddet váidaga Fylkkamánnái.</p>
    <p>Vuogádat lea nu ráhkaduvvon ahte olbmot ieža sáhttet válljet dikšunbáikki go atnet Helsenorge.no neahttasiidduid dahje go riŋgejit 800 HELSE (IOO 43 573). Áittardeaddjit dihtet ahte hui ollu dáin oktavuođaváldimiin sirdojuvvojit dearvvašvuođagouvlluid pasieantaráđđeaddiide geain lea spesiálagelbbolašvuohta bálvalusas vállje dikšunbáikki. Áittardeaddjit vásihit ahte pasieanttat ožžot hui buori bagadallama pasieantaráđđeaddiin. Doppe deivet fágaolbmuid, hárjánan buohccedivššáriid, geain lea ollu ja ođasmahtton máhttu.</p>
    <p><em type="bold">Dađistaga mannolagas</em> </p>
    <p>Áittardeaddjiide leat oktavuođaváldimat mat čájehit ahte pasieanttaid vuordámušat dikšunmannolahkii eai ollašuhtto ja ahte pasieantavuoigatvuođat eai doahttaluvvo.</p>
    <p>Diimmá jahkedieđáhusas áittardeaddjit dovddahedje vuorjašumi dainna go doaimma fokuseren garvit áigemearrerihkkumiid goarida ollislaš pasieantamannolaga kvalitehta. Áittardeddjiin lea ain dát vuorjašupmi. Orru leame dego nu ahte stivrendokumeanttat, mas leat njuolggadusat makkár ekonomalaš váikkuhusaid áigemeari rihkkumat sáhttet dagahit doibmii, šaddá deháleabbun čuovvut go pasieantta vuoigatvuođa dohkálaš pasieantamannolahkii.</p>
    <p>Áittardeaddjit vásihit ahte doaimmaid fuomášupmi lea garvit áigemeari rihkkumiid vai eai šatta ekonomalaš váikkuhusat, ja unnit fuomášupmi biddjo veahkehit pasieantta árvvoštallat geavahit eará dikšunbáikki mas lea oaneheappot vuordináigi. Ođđa dikšunbáiki dábálaččat ovdanbukto molssaeaktun pasientii go buohcciviessu oaidná sis ii leat kapasitehta addit dearvvašvuođaveahki áigemeari rádjái, go dalle sáhttá dat buktit ekonomalaš váikkuhusaid.</p>
    <p>Muhtun nissonolmmoš čujuhuvvui buohccivissui. Poliklinihkalaš iskkadeamis beasai gullat lea dárbu čuohpaduvvot, váldit eret guokte gohpadasa (cysta). Go nissonolmmoš ii lean gullan maidege sullii 2 mánnui maŋŋel ráđđeohcama, de son válddii son oktavuođa jearrat goas galgá čuohpaduvvot. Buohcciviessu dieđihii sii eai <span type="quote">“gávdnan su”</span> biddjon čuohpadeapmái. Son dattetge biddjui preoperatiiva diibmui moadde beaivve maŋŋel. Ráđđeohcamis son háliidii gullat makkár beavvi plánejuvvon čuohpadeapmi galgá dahkkot. Buohcciviessu ii sáhttán addit juste rievttes áigemuttu, muhto son oaččui dieđu ahte oažžu gohččunreivve. Son ii ožžon dakkár reivve, ja riŋgii fas sullii guokte mánu maŋŋel gullat čuohpadanbeaivvi birra. Son oaččui dieđu ahte lei biddjon čuohpadeapmái fargga. Moadde beaivve maŋŋel oaččui eará dieđu, čuohpadeapmi šaddá vel maŋiduvvot. Nissonolmmoš válddii dalle oktavuođa pasieantaáittardeddjiin, gii čálii buohccivissui. Gaskkustuvvui ahte pasieanta reagerii váilevaš dikšui/ čuovvoleapmái, ja go dađistaga eai addon dieđut.  Gaskkustuvvui maid ahte nissonolmmoš lei massán luohttámuša buohccivissui go suinna ledje nu hejot meannudan, ja son árvvoštalai atnit eará buohcciviesu, gč. friddja dikšunválljema. Veaháš maŋŋelaš buohcciviessu válddii oktavuođa nissonolbmuin ja sutnje fállui čuohpadeapmi moadde beaivvi maŋŋel. Čuohpademiin manai bures ja gohpadasat ledje buorrelunddogat. Buohcciviesu dieđihii sii ledje árvvoštallan lea unna riska dasa ahte gohpadat lei baháslunddot, ja dat lei min sivva manin son ii vuoruhuvvon ovdal. Dát diehtu ii lean muitaluvvon nissonolbmui. Son lei máŋga mánu ballan ahte sus lea baháslunddot dávda, dasa lassin gulahallat buohcciviesuin gos son ieš šattai čuovvolit vai beassá čađahit plánejuvvon čuohpadeami.</p>
    <p>
      <em type="bold">Gulahallandoavttir </em>
    </p>
    <p>Pasieanta dearvvašvuođabálvalusas háliidii fástadoaktára geainna gulahalla. Dán leat ovdal geahččalan čoavdit máŋgga ládje. 2016 čakčamánu rájes ožžo pasieanttat duođalaš dávddain, váttuin dahje gillámušain ja geat dárbbašit divššu dahje čuovvoleami spesialistadearvvašvuođabálvalusas vissis áigái, vuoigatvuođa gulahallandoaktára nammadeapmái. Dát lea vuoigatvuohta man birra galgá muitalit dáid pasieanttaide, ja spesialistadearvvašvuođabálvalus geatnegahtto dieđhit gii lea pasieantta gulahallandoavttir. Áittardeaddjit vásihit dattetge ahte dát pasieantavuoigatvuohta ii čuvvojuvvo dohkálaš ládje. Muhtun buohcciviesuin orru leame nu ahte ortnet dušše doaibmá báhper alde.</p>
    <p>Dáiguin vásáhusaiguin áittardeaddjit deattuhit man dehálaš lea ásahit ortnegiid maid geavatlaččat lea vejolaš čađahit.</p>
    <p>Vulobealde ovdamearkkat leat váldon olles riikkas:</p>
    <p>Pasieanta čuovvoluvvui buoritmeahttun borasdávdda geažil. Pasieanta muitalii máŋga dáhpáhusa birra mat adde dan gova ahte lea ollu moivi, vuogádat mas váilu organiseren ja obbalaččat hui váilevaš diehtojuohkin. Pasieanta lei leamaš oktavuođas buohcciviesuin ja ohcalan gulahallandoaktára. Buohcciviessu vástidii oktavuođaváldimii ahte ossodat ii nagot dán ordnet. Áittardeaddji sáddii váidaga buohccivissui. Pasieanta oaččui gulahallandoaktára, muhto dieđihii áittardeaddjái ahte ortnet ii doaibman. Áittardeaddji lei váldán ášši bajás buohcciviesuin ahte gulahallandoavttirortnet ii leat sajis.</p>
    <p>Áittardeaddjái lea čuvgejuvvon ahte muhtun doaktárat eai nu hálit váldit badjelasas dákkár mállet bargguid/doaimmaid, daningo eai dovdda gulahallanortnega sisdoalu.</p>
    <p>Nieida válddii oktavuođa áittardeddjiin eatni birra gii lei buohcciviesus palliatiiva divššus. Pasieanta vásihii ain oažžut ođđa doaktáriid juohke ráđđeohcamis, lei heajos gulahallan ja ovttasbargu ossodagaid gaskkas. Doaktárat vávttas eai sáhttán vástidit gažaldagaid. Ii oktage sáhttán vástidit gii lei gulahallandoavttir. Áittardeaddji searvvai ovttas oapmahaččaiguin čoahkkimii buohcciviesuin. Gulahallančoahkkin šattai buorre ja ávkkálaš vásáhus goappaš áššeoasálaččaide. Nieida beasai addit iežas ruovttoluottadieđu. Ossodaga váldodoavttir dovddahii son ipmirdii ollu das mii váldojuvvui bajás.</p>
    <p>Vaikko leat ásahuvvon bargodábit gulahallandoaktárii, de čájehuvvo ahte bargit eai álohii dovdda daid:</p>
    <p>POapmahaččat válde oktavuođa áittardeddjiin go sii vásihedje ahte ledje beare ollu doaktárat mielde čielggadeamis ja pasieantta divššus. Doaktárat dadje feara maid, vástidedje iešguđet ládje oapmahaččaid gažaldagaid, ja guđđe dakkár govva ahte sii gaskaneaset eai lean ovttaoaivilis ja eai ovttasbargan. Oapmahaččat šadde diliheamet, dorvvoheamet ja váibe gulahallamiin mii sihke váibadahtti ja eardudii. Áittardeaddji muitalii ahte lea vuoigatvuohta gulahallandoaktárii ja siđai oapmahaččaid bivdit oažžut dan.  Go oapmahaččat válde oktavuođa buohcciviesuin dán birra, de čájehuvvui ahte doaktárat eai diehtán ortnega birra. Sii oaivvildedje ahte gulahallandoavttir sin ossodagas liikká fertii leat son gii <span type="quote">“iešguđet áiggi lea vávttas”</span>.  Áittardeaddji válddi ášši bajás čoahkkimis sihke doaimmahaga geavaheaddjilávdegottiin, doaimmahaga jođiheddjiiguin, klinihkkahoavddaiguin ja ossodathoavddaiguin. Dalle bođii ovdan ahte ledje ásahuvvon bargodábit gulahallandoavttirortnegii, muhto dearvvašvuođabargit eai dovdan doarvái bures pasieantavuoigatvuođaid eaige bargodábiid.</p>
    <p>Gulahallandoavttirortnet lea dehálaš mánáide ja nuoraide, geat áiggi badjel fertejit ovttastahttit divššu, bearašeallima ja skuvlla buoremus lági mielde. Ii leat álohii ahte dilli láhččojuvvo dasa, maid dát ášši čájeha:</p>
    <p>Vuolleahkásaš pasieanta lei buohcciviesus guhkit čielggadan- ja dikšomannolagas kronalaš gillámuša geažil. Čielggadeapmi ádjánii ja ii orron bures plánejuvvon. Earret eará oalle guhkes áigái ii meannuduvvon dárbbašlaš čujuhus eambbo spesialiserejuvvon bálvalusaide. Ledje áigodagat go gulahallan buohcciviesu, váhnemiid, skuvlla ja fástadoaktára gaskkas ii lean buorre. Dán váikkuhusat ledje ahte lei eahpesihkarvuohta dálkasiid geavaheami dáfus ja heajos bargoovdáneapmi láhčit skuvlafálaldaga mánnái. Lei okta doavttir geas lei váldoovddasvástádus čielggadeapmái ja geainna váhnemat ledje gulahallan. Son ii lean olámuttos eambbo juohke viđat vahku, mii lei váttisvuohta go lei dárbu dieđuide ja barggu dáfus addit ollislaš ja láhččojuvvon fálaldaga mánnái. Áittardeaddji válddii dán bajás buohcciviesuin, mii dovddastii ášši duohta beliid ja fuolahii ahte pasieanta oaččui gulahallandoaktára mii lei eambbo olámuttos.</p>
    <p>Pasieanttain lea vuoigatvuohta dieđuide ja mielváikkuheapmái, ja sii vurdet ovttastahttojuvvon bálvalusaid. Áittardeaddjit vásihit ahte ortnet gulahallandoaktáriin odne ii doaimma eavttuid mielde. Mihttu gulahallandoavttirortnegiin lea ahte galgá šaddat buoret, oadjebasat ja beaktilet čuovvoleapmi juohke pasieanttas. Ollu bargu lea báhcán ovdal dat lea sajis.</p>
    <p>
      <em type="bold">Ruoktot fas máhtuin koffaris?  </em>
    </p>
    <p>Norgga buohcciviesuin divššut doaimmahuvvojit juogo plánejuvvon bálvalussan dahje fáhkka veahkkin. Plánejuvvon doaimmat leat eanemus; dat dahket sullii 80 %. Gaskamearálaš veallánáigi norgga buohcciviesuin oatnu dađistaga, ja 2016:s lei gaskamearri 4,2 jándora (gč. 7,5 jándora 1989:s). Pasieanttat veallájit oaneheappot dál buohcciviesus, ja sii vásihit ahte dearvvašvuođabargiin lea ollu bargu.</p>
    <p>Jagiid mielde leat pasieanttat ožžon vuoigatvuođa geahčadit iežas journala ja dieđuid mat doppe leat. Muhtumat ožžot epikriisa mielde go vulget ruoktot. Mii vásihit liikká ahte suohkanat ja pasieanttat ohcalit dieđuid divššu birra maid leat ožžon, ja maid sii galgat dahkat maŋŋel olggosčáliheami, ja mii galgá čuovvuluvvot. Váilevaš diehtojuohkin lea fáddá mii eanas áššiin boahtá oidnosii mat leat áittardeddjiid luhtte.</p>
    <p>Nisson čuohpaduvvui go alimat ledje doddjon.  Maŋŋel olggosčáliheami son ii diehtán, go aitto lei čuohpaduvvon, maid son sáhtii bargat ja ii berren bargat.  Son orui muitime ahte muhtun doavttir juoidá muitalii dan botta go son ain lei hui narkosa suovas, muhto son ii muitán maidege dan ságastallamis. Son iige lean ožžon makkárge čálalaš dieđuid. Dearvvašvuođabargit eai lean sihkkarastán ahte pasieanta lei ožžon ja ipmirdan dieđuid. Ii leange journálii čállojuvvon ahte dieđut ledje addon.</p>
    <p>Áittardeaddjit leat deattuhan man dehálaš olggosčálihanságastallan lea. Mii vásihit dát čađahuvvo beare unnán. Dát dahká pasieanttaid ja sin oapmahaččaid eahpesihkkariin, ja das leat vahátlaš váikkuhusat.</p>
    <p>Pasieanta gii lei čađahan viiddis ja máŋggabealat divššu spesialistadearvvašvuođabálvalusas. Maŋŋel olggosčáliheami buohcciviesus bázii pasieanta muhtun vástikeahtes gažaldagaiguin divssu ja einnostusa birra mii dagai su eahpesihkkariin. Son válddii danin oktavuođa buohcciviesu guoskevaš ossodagain oažžut dieđuid dán birra. Buohcciviesu ossodat dieđihii ahte sis eai lean návccat vástidit. Pasientii dieđihuvvui son ferte sihtat fástadoaktára čujuhit su ossodahkii ođđasit jus sii galget várret áiggi addit sutnje guoskevaš dieđuid divššu birra. Áittardeaddji muitalii pasientii vuoigatvuođa birra oažžut dieđuid, ja vuoigatvuođa birra dárbbašlaš ipmárdusa oažžut das mot iežas dearvvašvuođadilli lea ja maid dearvvašvuođaveahkki sisttisdoallá. Pasieanta válddii fas oktavuođa ossodagain ja muitalii dán birra, ja oaččui daid dieđuid maid son dárbbašii.</p>
    <p>PasOpp iskkadeamit mas pasieanttat somáhtalaš ossodagain vástidit muhtun gažaldagaid, čájehit ahte buohcciviesuin lea heajumus boađus dieđuid dáfus buohccivieus olggosčáliheamis. Jahkásaš iskkadanbohtosat čájehit unnán buorráneami dán čuoggás. <span type="quote">“Oadjebas olggosčáliheapmi”</span> gullá nationála pasieantasihkarvuođaprográmma doaimmaide. <em type="italic">Áittardeaddjit vurdet dakkár olggosčáli</em></p>
    <p>
      <em type="italic">hanságastallamat šaddet diehttelas loahpaheapmi juohke buohcciviessoorrumis. </em>
    </p>
  </body>
</document>
