<document xml:lang="sme" id="no_id">
  <header>
    <title/>
    <genre code="admin"/>
    <author>
      <unknown/>
    </author>
    <year>2005</year>
    <wordcount>6901</wordcount>
    <conversion_status type="standard"/>
    <availability>
      <license type="standard"/>
    </availability>
    <multilingual/>
    <origFileName>NsamValgprogram.pdf</origFileName>
    <parallel_text xml:lang="nob" location="Nvalgprogram.pdf"/>
    <metadata>
      <uncomplete/>
    </metadata>
    <version>XSLtemplate $Revision: 150288 $; file-specific xsl  Revision; common.xsl  $Revision: 154948 $; </version>
  </header>
  <body>
    <p>Norgga Sámiid Riikkasearvi (NSR) Norske Samers Riksforbund</p>
    <p>Válgaprográmma 2005–2009 sámediggeáigodahkii</p>
    <p xml:lang="sms">
      <em type="bold">ÁLGU </em>
    </p>
    <p>2005 Sámediggeválga lahkona! Dán gihppagis gávdno NSR:a ovdalaš ja boahtteáiggi doaibma Sámedikkis ja dát čájeha man viiddis NSR:a politihkalaš dáhttu lea. Mii doaivut ahte dát nanu, rájiidrasttidan ja girjás govvideapmi sámi servodagas heivešii maiddái <em type="italic">du</em> politihkalaš dáhttui. Dása sáhtát vástidit 2005 Sámediggeválggas.  </p>
    <p>NSR lea molssaeaktu sámiide sámiin, ja go jienastat NSR:a, de leat mielde sihkkarastime sámiid iežaset vuoigatvuođa hálddašit vássánáiggi, dálááiggi ja boahtteáiggi.</p>
    <p xml:lang="sma">JIENAS NSR!</p>
    <p xml:lang="eng">www.nsr.no</p>
    <p>Almmuhanovddasvástádus: Riikkastivra (Guovddáš válgastivra) Čujuhus: NSR, P.b. 173, 9521 Guovdageaidnu Tlf.: 784 86 955 – Fax: 784 86 988 – E-post: nsr@nsr.no</p>
    <p xml:lang="smj"><em type="bold">1. VUOĐĐOOAIDNU JA VIŠUVNNAT............................................................................................................. 5</em> <em type="bold">NORGGA SÁMIID RIIKKASEARVVI (NSR) BIRRA</em>.............................................................................................. 5 </p>
    <p xml:lang="sms"><em type="bold">SÁMEDIGGI</em>......................................................................................................................................................... 5 </p>
    <p xml:lang="deu"><em type="bold">JOĐIHEAPMI</em>....................................................................................................................................................... 5 </p>
    <p xml:lang="vep"><em type="bold">OĐĐAÁIGGI SÁPMI</em>............................................................................................................................................. 5 </p>
    <p xml:lang="vep"><em type="bold">SÁMI VUOĐĐU</em>..................................................................................................................................................... 6 </p>
    <p><em type="bold">OĐĐA MÁILBMI</em>.................................................................................................................................................. 6 </p>
    <p xml:lang="vep"><em type="bold">NANA RUOHTTASAT</em>........................................................................................................................................... 6 </p>
    <p xml:lang="vep"><em type="bold">OKTIIRÁĐĐÁS ÁLBMOT</em>...................................................................................................................................... 7 </p>
    <p xml:lang="sms"><em type="bold">FRIDDJAVUOHTA, OVTTADÁSSÁSAŠVUOHTA, OKTAVUOHTA</em>........................................................................... 7 </p>
    <p xml:lang="smj"><em type="bold">MÁNÁT JA NUORAT</em>............................................................................................................................................ 7 <em type="bold">2. NSR:A POLITIHKALAŠ REHKETDOALLU 2001–2005 ........................................................................... 9</em> <em type="bold">VUOIGATVUOĐAT: FINNMÁRKOLÁHKA / MINERALLÁHKA/ BIEGGAFÁPMU / SUODJALUS / GÁHTTENPLÁNAT</em>.............................................................................................................................................. 9 </p>
    <p xml:lang="fkv"><em type="bold">GIELLA / OAHPAHUS JA OAHPPU</em>....................................................................................................................... 9 </p>
    <p xml:lang="fkv"><em type="bold">MÁNÁIDGÁRDDIT / MÁNÁT JA NUORAT</em>............................................................................................................ 9 </p>
    <p xml:lang="vep"><em type="bold">SÁMI VALÁŠTALLAN</em>........................................................................................................................................ 10 </p>
    <p xml:lang="fkv"><em type="bold">BIRAS JA KULTURSUODJALUS / OLJU JA GÁSA / BIOLOGALAŠ GIRJÁIVUOHTA</em>............................................. 10 </p>
    <p xml:lang="deu"><em type="bold">GUOLÁSTEAPMI</em>............................................................................................................................................... 10 </p>
    <p xml:lang="deu"><em type="bold">BOAZODOALLU</em>................................................................................................................................................ 10 </p>
    <p xml:lang="deu"><em type="bold">EANANDOALLU / BORASPIRIID HÁLDDAŠEAPMI</em>.............................................................................................. 11 </p>
    <p xml:lang="nob"><em type="bold">MEAHCÁSTANEALÁHUSAT / DUODJI</em>............................................................................................................... 11 </p>
    <p xml:lang="vep"><em type="bold">KULTUVRA</em>....................................................................................................................................................... 11 </p>
    <p xml:lang="fkv"><em type="bold">DEARVVAŠVUOĐA- JA SOSIALBARGU / MÁNÁIDSUODJALUS</em>........................................................................... 11 </p>
    <p xml:lang="vep"><em type="bold">DÁSSEÁRVU / NISSONÁŊGGIRUŠŠAMAT / VÁLGGAT</em>....................................................................................... 12 </p>
    <p xml:lang="fkv"><em type="bold">REGIUVNNALAŠ JA DAVVIRIIKKAID OVTTASBARGU</em>....................................................................................... 12 </p>
    <p xml:lang="sms"><em type="bold">GASKARIIKKALAŠ BEROŠTUPMI</em>...................................................................................................................... 12 <em type="bold">3. VÁLGAPROGRÁMMA 2005–2007 .............................................................................................................. 13</em> <em type="bold">I. SÁMEDIGGI </em>............................................................................................................................................... 13 </p>
    <p xml:lang="est"><em type="bold">II. VUOIGATVUOĐAT</em>................................................................................................................................. 13 </p>
    <p xml:lang="est"><em type="bold">III. GIELLA </em>.................................................................................................................................................... 14 </p>
    <p xml:lang="est"><em type="bold">IV. KULTUVRA </em>............................................................................................................................................. 15 </p>
    <p xml:lang="fin"><em type="bold">V. ÁSSAN JA INFRASTRUKTUVRA</em>.......................................................................................................... 17 </p>
    <p xml:lang="est"><em type="bold">VI. EALÁHUSAT </em>........................................................................................................................................... 18 </p>
    <p xml:lang="est"><em type="bold">VII. LUONDDUBIRAS </em>.................................................................................................................................. 20 </p>
    <p xml:lang="est"><em type="bold">VIII. SKUVLA JA OAHPAHUS </em>................................................................................................................... 21 </p>
    <p xml:lang="fin"><em type="bold">IX. DEARVVAŠVUOĐA JA SOSIÁLA DOAIMMAT </em>............................................................................... 24 </p>
    <p xml:lang="est"><em type="bold">X. MEDIA</em>........................................................................................................................................................ 25 </p>
    <p xml:lang="fin"><em type="bold">XII. RELIGIUVDNA JA EALLINOAIDNU</em>................................................................................................ 26 </p>
    <p><em type="bold">XIII. GASKARIIKKALAŠ BARGU</em>............................................................................................................. 27 <em type="bold">Norgga Sámiid Riikkasearvvi (NSR) birra </em>Norgga Sámiid Riikkasearvi (NSR) lea sámi váldoorganisašuvdna mii aktiivvalaččat doaimmaha kultur-, servodat- ja diehtojuohkinbargguid báikkálaš servviid bokte ja maiddái lea mielde Sámediggeválggain. NSR čohkke buot guovlluid sámiid ja buot ealáhusaid ja berošteaddjijoavkkuid ovttasbargat min álbmoga ovddas Sámedikkis. Vuođđudeami rájes 1968:s lea NSR leamaš molssaeaktun buot sápmelaččaide beassat buktit ovdan oainnuideaset dáčča ja gaskariikkalaš servodagain. Lagabui 40 jagi lea NSR:as leamaš čielga sámi oaidnu mii guoská sámi servodateallima ja kultuvrra ásaheapmái ja ovdáneapmái, ja NSR áigu boahtteáiggis maid leat iehčanas sámi jietna.  </p>
    <p><em type="bold">Sámediggi </em>Sámediggi lea sámiid álbmotválljejuvvon ásahus Norggas, ja das galgá leat iešheanalaš doaibma ráđđejeaddji eiseválddiid ektui. Sámediggi galgá ovddastit sámiid sihke riikka ja gaskariikkalaš dásis, ja galgá sáhttit váikkuhit buot sámi guoski áššiin. Sámedikkis áigu NSR duohtandahkat sámi iešmearrideami áššiin mat gusket sámiide – dat lea prinsihppa maid ON ja gaskariikkalaš konvenšuvnnat dorjot. Sámediggi galgá bearráigeahččat ahte stáda duođai čuovvu Vuođđolága § 110a geatnegasvuođaid. Sámediggi galgá duođas beassat váikkuhit sámi guovlluid servodatovdáneamis. </p>
    <p><em type="bold">Jođiheapmi </em>NSR lea jođihan Sámedikki ásaheami rájes. Dát olbmot NSR:as leat leamaš ja leat Sámedikki presideantan: </p>
    <p type="listitem">•  Ole Henrik Magga, Guovdageaidnu (1989–1997)</p>
    <p type="listitem">•  Sven-Roald Nystø, Divtasvuodna (1997–2005) 2005 sámediggeválgii lea NSR:a Riikkačoahkkin válljen guovdageaidnulačča Aili Keskitalo</p>
    <p>presideantaevttohassan. Jus son válljejuvvoš de lea son vuosttaš nissonolmmoš sámediggepresideantan.</p>
    <p><em type="bold">Ođđaáiggi Sápmi </em>Sámi servodaga ovdánahttimis eai leat buot sámiin leamaš seamma vejolašvuođat ovddidit áššiideaset, ja iige sámi iešmearrideapmi leat leamaš doarvái sámi guoski áššiin. Otná sámi servodat dárbbaša politihkalaš ja kultuvrralaš ođasteami. Eanet ahte eanet sámiin lea dál nannoseabbu sámi identitehta, mii fas váikkuha ahte ođđa ja miellagiddevaš sámi jienat riggudahttet boahtteáiggi sámi servodatdigaštallama. NSR galgá ain searvat sámi servodatovdáneapmái, ja dat áigu nu guhkás go vejolaš heivehit nu ahte dát jienat galget gullot ođđaáiggi sámi servodagas.  </p>
    <p>Sámiin, sierra álbmogin, lea vuoigatvuohta iešmearrideapmái. Ja dás čuovvu sihke vuoigatvuohta ja geatnegasvuohta hálddašit sámi servodaga ovdáneami. Dása hálida NSR searvat, ja mii áigut bargat dainna ahte olles sámi servodat beassá aktiivvalaččat leat mielde hábmeme ja čađaheame sámi iešmearridanvuoigatvuođaid. Sámi iešmearridanvuoigatvuođa bargui galgá maid váldojuvvot mielde movt sámi servodahkii lea buoremus hálddašit sierra luondduriggodagaid ja -ressurssaid. Ii mange ládje galgga sámi álbmogis váldot eallinvuođđu ja historjjálaš árbi.</p>
    <p>NSR jáhkká dasa ahte:   movttiidahttit eanetlogu álbmogis aktiivvalaččat searvat sámi servodat- ja kultureallimii   šaddá sámi ovddasteapmi buot relevánta ráđiin, lávdegottiin ja stivrrain, sihke suohkana, guovllu ja riikka dásiin 9  juohke dáfus šaddá praktihkalaččat ovttadássásašvuohta gaskal sámiid ja dáččaid    sámit ožžot vuoigatvuođa oahppat ja geavahit eatnigielaset    sámi dáidaga ja kultuvrra sáhttá ovdánahttit nu ahte sámi dovdomearkkat fátmmastit buot sámiid</p>
    <p><em type="bold">Sámi vuođđu </em>Sámi báikegottit leat sámi árvvuid ja eallinoassálastima guovddášbáikkit. Sámit ásset bieđgguid, ja leatge dát sámi gilážat – riddoguovllus ja siseatnamis – mat leat vuođđun sámi servodat- ja kultureallimii ja ealáhusaide. Ođđaáiggi máilmmis leat gáibádusat dan báikki hárrái gos olmmoš orru. NSR:a mielas lea dárbu láhčit dili ođđaáiggi eavttuid mielde – maiddái boaittobeale báikkiin – bisuhit ássama sámi giliin. Skuvla sámi guovlluin lea deaŧalaš árvvuid, máhtuid ja oainnuid gaskkusteaddji, ja sáhttá leat buorre álgun dasa ahte olmmoš oassálastá aktiivvalaččat sámi servodagas.  </p>
    <p>NSR jáhkká dasa ahte:   sámiin lea riekti ássat ja ovdánahttit iežaset árbevirolaš guovlluid otná ja boahtteáiggi eavttuid vuođul   boaittobeale báikkiid teknologalaš ja gulahallaninfrastruktuvrra ovdánahttojuvvo    lea buoremus ovdánahttit girjás kultureallima, báikkálaš festiválaid ja eará doaimmaid sámi báikegottiin    sámi árbevierut, giella ja árvvut gaskkustuvvojit ollislaš oahpahusvuogádaga bokte</p>
    <p><em type="bold">Ođđa máilbmi </em>Eambbo ahte eambbo sápmelaččat ásaiduvvet ja bajásšaddet gávpogiin ja stuorit čoahkkebáikkiin. Liikká deaŧalaš go sihkkarastit nana báikegottiid, de lea maid deaŧalaš ahte gávpotsámit ožžot sámi eallinvuođu, sihke kultuvrralaččat, sosiálalaččat ja bargguid dáfus. Erenoamáš deaŧalaš lea ahte gávpotsámi mánát, nuorat ja boarrásat besset eallit dakkár dilis gos sin sámi duogáš deattuhuvvo.  </p>
    <p>NSR jáhkká dasa ahte:   gávpot- ja stuorit čoahkkebáikkiid sámiin lea vuoigatvuohta doalahit ja ovdánahttit kultuvrraset   šaddet nana sámi birgen- ja oahpahusfálaldagat gávpot mánáide, nuoraide ja boarrásiidda   sápmelaččat besset eambbo go dál čájehit ahte sii maid orrot gávpogiin   gávpotássiin lea riekti váikkuhit iežaset gávpoga sámi fálaldagaide    Romssa gávpot šaddá gaskariikkalaš eamiálbmotgávpogin   ásahuvvojit fysalaš deaivvadanbáikkit gávpotsámiide</p>
    <p><em type="bold">Nana ruohttasat </em>Eanas oassi sámi kultuvrras ja eallimis lea vuođđuduvvon dasa go biras- ja kulturmuitosuodjaleapmi hálddašuvvo bures. Go lea nana ja bistevaš biraspolitihkka ja aktiivvalaš kultursuodjalanpolitihkka, de sihkkarastojuvvo maid luondu ja kulturvuođđu boahttevaš buolvvaide. NSR:a mielas lea vássánáiggi, dálááiggi ja boahtteáiggi hálddašeapmi okta ja seamma ášši. </p>
    <p>NSR jáhkká dasa ahte:   guhkitáiggi birasvuhtiiváldin lea buoret go oanehitáiggi ekonomalaš vuoitu   sáhttá sihkkarastit globála birrasa Johannesburgšiehtadusa bokte   sáhttá unnidit oljo- ja gásaroggama Barentsábis</p>
    <p>9  sámi kulturmuittuid sáhttá duođaštit, suodjalit, hálddašit ja gaskkustit</p>
    <p><em type="bold">Oktiiráđđás álbmot </em>Árbevirolaččat leat sámit eallán ovttasráđiid beroškeahttá riikarájiin ja buolvaerohusain. Dát árbi lea NSR:a mielas mávssolaš, ja dán hálidit mii váldit mielde boahtteáiggi jurddašeapmái. Oktavuohta gaskal buolvvaid ja rájiid rastá lea mávssolaš go galgá doalahit árbevieruid ja bisuhit sámi girjáivuođa. NSR dáhttu maid ásahit nannosit ovttasbarggu riikarájiid rastá, maiddái dan dihte vai gaskariikkalaččat lea politihkalaččat gievrrat. Dát guoská organisašuvnnaid ovttasbargui Sámiráđis, ja maiddái Sámedikkiid parlamentarihkariiguin. NSR oaivvilda galgat láhčit dili dakkárin ahte buorebut sáhttá nannet ovttasbarggu riikkarájiid badjel nu go dain áššiin mat gusket sámi gillii, kultuvrii ja servodahkii, ja ahte galgá šaddat buoret vuođđu rájiidrasttideaddji sámi organiseremii. Dat ferte lea okta dain deaŧaleamos ulbmiliin mat sámekonvenšuvnnas leat.  </p>
    <p>NSR jáhkká dasa ahte:   sámekonvenšuvdna sáhttá sihkkarastit sámiid vuoigatvuođaid sierra álbmogin ja ahte lea ávkin rájiidrasttideaddji oktasaš ovttasbargguin   lea vejolaš doaimmahit rájiid- ja buolvvaidrasttideaddji oahpahus- ja dikšobargguid   sáhttá bisuhit ealli kultuvrra oktasaš arenain ja buolvvaid gaskkas   lea vejolaš ovdánahttit Sámi parlamentáralašráđi ja guhkit áiggi vuollái oččodit oktasaš Sámedikki   sáhttá aktiivvalaččat oassálastit Sámiráđis ja dain gaskariikkalaš bargguin   lea vejolaš buoridit oktasaš johtalusa riikkarájiid rastá sámi guovlluin</p>
    <p><em type="bold">Friddjavuohta, ovttadássásašvuohta, oktavuohta </em>Solidaritehta lea guovddáš doaba NSR:a politihkas. Sosiála oamedovdu, politihkalaš doarjja ja aktiivvalaš bargu áitojuvvon joavkkuid ektui leat árvvut maidda NSR:a lea vuođđuduvvon. Mii galgat bargat dainna ahte oččodit rabas ja fátmmasteaddji sámi servodaga, ovdamearkka dihte dakko bokte ahte dohkkehit daid olbmuid geat leat homofiilat. NSR áigu maid boahtteáiggis vuosttaldit sosiála, sohkabeale, etnihkalaš ja politihkalaš vealaheami, barggadettiin olbmuid oainnuiguin ja konkrehtalaš gaskaomiiguin. Jus dán nagodit, de dárbbašit eambbo gelbbolašvuođa ja eambbo gaskaomiid. Nissoniin ja dievdduin galget leat seamma vejolašvuođat eallinoassálastimis, oahpus ja virggi válljemis, ja sii galget maid beassat seamma meare leat mielde servodatovdáneamis.  </p>
    <p>NSR jáhkká vejolažžan:   olahit fátmmasteaddji servodaga gos lea sadji buohkaide ja gos buohkat leat ovttadássásaččat    olahit seamma meare áirasiid goappáge sohkabealis mearrideaddji ja ráđđeaddi orgánaide   oažžut sápmelaččaide sámi árvvuide vuođđuduvvon buresbirgen- ja fuollafálaldaga    olahit solidaritehta ja ovttasbarggu eará eamiálbmot- ja unnitlogu álbmot joavkkuiguin geaid iešvuođa ja vuoigatvuođaid earát badjelgehččet</p>
    <p><em type="bold">Mánát ja nuorat  </em>Sámi servodagas lea árbevierru ahte mánát ja nuorat leat guovddážis bearraša- ja báikkegotti birrasa vuoruhemiin. NSR hálida viidáseappot doalvut daid vuođđoárvvuid ja hálida dakkár sámi servodaga gos dilli lea láhčojuvvon nu ahte leat buorit bajasšaddaneavttut mas deattuhuvvojit sámi árvvut, giella, máhttu ja kulturovdanovdanbuktimat. Nie galgá sámi giella ja kultuvra gaskkustuvvot ain ođđa buolvvaide, oadjebas rámmaid siskkobealde. Fáladagat maid dan mielde ahte sápmelaččat orrot miehtá riikka.  </p>
    <p>NSR jáhkká:   ahte buot sámi mánáin galget leat sámi arenat, gos dal ihkenassii riikkas sii oroše   ahte sámi nuorat galget sáhttit oažžut sihkkarastit mieldemearridanrievtti dakkár áššiin mat sidjiide gullet</p>
    <p>
      <em type="bold">2. NSR:a POLITIHKALAŠ REHKETDOALLU 2001–2005 </em>
    </p>
    <p><em type="bold">Vuoigatvuođat: Finnmárkoláhka / Mineralláhka/ Bieggafápmu / Suodjalus / Gáhttenplánat  </em>Dán áigodagas lea vuoigatvuođaášši leamaš hui guovddážis. Sámediggi lea bargan dan ala ahte Finnmárkoláhka galgá leat álbmotrievttalaš rámmaid siskkobealde. Sámediggi lea doallan muhtin ráje diehtojuohkinčoahkkimiid Finnmárkolága birra sihke rittus ja siseatnamis, ja dan oktavuođas lea ožžon buriid neavvagiid vuoigatvuođadigaštallamis. Ráđđádallangáibádusas lea leamaš ávki. Justiskomitéas ja Sámedikkis ledje ráđđádallančoahkkimat Finnmárkolága guorahallama oktavuođas. Sámediggeráđđi lea addán cealkámušaid ON eamiálbmotvuoigatvuođaid erenoamáš rappotevrii, ja ILO ekspeartaráđđái das ahte Norgga eamiálbmotpolitihkka guovddáš surggiin lea váilevaš. Sápmelaččaid iešmearridanvuoigatvuohta lea erenoamážit čujuhuvvon.  </p>
    <p>NSR lea:   gáibidan mineralláhkaevttohusa maŋiduvvot dassážii go sámiid vuoigatvuođat Finnmárkkus leat čielggaduvvon ja dohkkehuvvon, ja maid ahte mineralroggamat heaittihuvvojit dassážii go vuoigatvuođaášši lea čielggaduvvon    gáibidan čohkkejuvvon ja oppalaš váikkuhusčielggadusa buot bieggamillopárkkain sámi guovlluin   vuosttaldan suodjalusa eksproprierenplánaid Meavkkis   bargan aktiivvalaččat dan ala ahte Suodjalus ja boazodoallu ásahit ođđa šiehtadusa das movt Hálkkavári báhčinguovllu geavahit, ja lea maid vuosttaldan báhčinguovllu viiddideami   gáibidan biras suodjalanproseassaid bissehuvvot dassážii go vuoigatvuođaášši lea čielggaduvvon   álggahan prošeavtta mas galget guorahallat sámiid beroštumiid mat lea čadnon čázádagaide</p>
    <p><em type="bold">Giella / Oahpahus ja oahppu  </em>NSR lea:    bargan aktiivvalaččat sámegiela ovdánahttimiin ja dainna ahte sámi mánáide galgá sihkkarastojuvvot ovttaskas vuoigatvuohta oažžut oahpahusa sámegillii    bargan <span type="quote">”Gelbbolašvuođaloktenplána erenoamášpedagogihkas 2204-2005”</span> plánain mas leat erenoamážit atnán guovddážis lohkan- ja čállinváttisvuođaid ja maid guovttegielatvuođa julev- ja åarjelsámi guovlluin ja Lulli-Romssas ja davit Nordlánddas   bargan ráhkadahttit sámi oahppoplakáhta sámi skuvlii ja sámi oahpahusbáikkiide    bargan ásahit oahppostipeandda allaskuvlla- ja universitehtadásis   bargan sámi giellaguovddážiid ásahemiin    álggahan fierpmádatovttasbarggu sámi giellaguovddážiid ja Sámedikki gaskkas   bidjan johtui sámi divodanprográmma barggu elektruvnnalaš teakstameannudeapmái   nagodan oažžut <span type="quote">”Sámi dutkanprográmma”</span> guhkiduvvot ja nannejuvvot   leamaš mielde nannemis alitoahpu sámi nuoraide   bargan Sámi sátnebáŋkku dađistaga ođasmáhttimiin   álggahan barggu sámegiela hálddašanguovllu viiddidemiin  </p>
    <p><em type="bold">Mánáidgárddit / Mánát ja nuorat  </em>NSR lea:   aktiivvalaččat dorjon buot Norgga sámi mánáidgárddiid finadettiin guossis. Sámi giella- ja kulturbargu lea leamaš guovddážis  </p>
    <p>mánáidgárdelágas, ee. dainna lágiin ahte buot sámi mánát galget oažžut ovttaskas vuoigatvuođa mánáidgárdefálaldahkii mat leat heivehuvvon sin sámi duogážii   leamaš háhkan eambbo ruđaid sámi mánáidgárddiide</p>
    <p><em type="bold">Sámi valáštallan </em>NSR lea:   leamaš mielde ovdaprošeavttas čielggadit valáštallanrusttegiid njorostallamii ja heargevuodjimii Finnmárkkus    čađahan ovttasbargoprošeavtta SVL-N:in ja SVL:a riikkaidgaskasaš komitéain vai ožžot oppalaš dieđuid sámi valáštallama doaimmain   aktiivvalaččat bargan vai sámi valáštallan oažžu doarjaga speallanruđaid bokte  </p>
    <p><em type="bold">Biras ja kultursuodjalus / Olju ja gása / Biologalaš girjáivuohta  </em>NSR lea:   bargan čohkket sámi vuorkkáid moatti ovttadahkii vai olahit fágalaš kvalitehtaloktema   čuovvolan aktiivvalaččat daid áššiid gos automáhtalaččat ráfáidahttojuvvon kulturmuittut leat nordaduvvon dahje billahuvvan luondduduohtademiid dihte   ásahan sámi vuorkáforuma fágalaš orgánan Sámi vuorkádoibmii    bargan aktiivvalaččat dainna ahte duohtan dahkat Nuortasámi vuorkká ja leamaš veahkkin oččodeamis stáhtalaš ruhtadeami   gáibidan váikkuhusguorahallamiid petroleumdoaimmain go lea sáhka birasgearggusvuođas, váikkuhusain boazodollui ja guolásteapmái ja maid Barentsguovllu eamiálbmotdimenšuvnnas   oassálastán/ ja oassálastá ain dan oljju ja gása gulahallanforumis mii lea gaskal Romssa ja Finnmárkku, vai sámi dimenšuvdna váldojuvvo vuhtii  </p>
    <p><em type="bold">Guolásteapmi </em>NSR lea:   bargan mihttomeriid guvlui vuhtii váldin várás riddo- ja vuotnaguolásteami, mas lea biddjon vuođđun lagasvuođa ja sorjjasvuođa prinsihppa   bargan dan ala ahte guolástanvuoigatvuođat fievrriduvvojit ruovttoluotta sámi riddo- ja vuotnaguovlluid álbmogii   bargan dan ala ahte viidáseappot doalvut nuoraid guolástanortnega ja maid ahte rekrutterenearit bohtet riddo- ja vuotnaguolásteapmái   bidjan erenoamážit guovddážii riddonissonolbmuid dili, mii galgá vuoruhuvvot go lea sáhka guolástangullevašdoaimmaid ohcamušain    ožžon eriid Regulerenráđi iežaset čuovvolit go lea sáhka áhkácinccu bivdimis golmma davimus fylkkas    bargan oččodit nuvttá guollebiebmanlobiid juhkkojuvvot sámi guovlluin   ráhkadan sierra dieđáhusa guolásteami birra mas bohtet ovdan strategiijat, ulbmilat ja vuoruheamit  </p>
    <p><em type="bold">Boazodoallu </em>NSR lea:   vuosttaldan bákku geavaheami go lea sáhka boazologu heiveheamis ja seammás deattuhan ahte stivrenorgánain galgá leat lagas gulahallan ja ovttasbargu ealáhusain iešguđet áššiin    bargan guovddáš eiseválddiid ektui oažžut dohkkehuvvot árbevirolaš boazodoalu mas leat erenoamážit njuovvama čalmmustahttán. Lea maid bargan dan ala ahte gazirdanniibbi ain galgá beassat atnit go meahcis njuovada boazodoallošiehtadallamiin, dainna lágiin ahte evttohusat bohtet ovdan ovdal šiehtadallamiid    leamaš mielde das ahte Eanadoallo- ja biebmodepartemeanta lea bidjan johtui márkanfievrridandoaimmaid vai bohccobierggu jođiheapmi lassána  </p>
    <p><em type="bold"> Eanandoallu / boraspiriid hálddašeapmi </em>NSR lea:   bargan Sámedikki rolla nannemiin eanandoallošiehtadusain, ja buktá ovdan oaiviliid njuolga Eanandoallo- ja biebmodepartementii    oassálastan/ ja oassalastá guovllu ovdánahttinprográmmain Romssas ja Finnmárkkus, mii ges mielddisbuktá formaliserejuvvon oktavuođa fylkkamánniid eanandoalloossodagaiguin    álggahan barggu oažžut johtui stuorát prošeavtta Finnmárkkus vai barggolašvuohta sihkkarastojuvvo eanandoalus    bargan aktiivvalaččat WTO-šiehtadusain sihkkarastin dihte sámi eanandoalu   ruđalaččat dorjon Unnit meriid biebmobuvttadanprošeavtta, mas Deanu joatkkaskuvllas lea ovddasvástádus   bargan aktiivvalaččat stáda boraspirepolitihkain ja čujuhan stáda geatnegasvuođaid sámi ealáhusaid ektui  </p>
    <p><em type="bold">Meahcástanealáhusat / Duodji  </em>NSR lea:   bidjan johtui ovdánahttinprográmma duodjái, mas lea ulbmilin nannet duoji fágan, kultuvran ja ealáhussan   bidjan johtui dan barggu ahte čielggadit duojáriid ealáhusšiehtadusášši   bargan álggahanruhtadoarjagiin – gitta golmma jagi rádjai – nissonolbmuide geat álget meahcástan- dahje duodjeealáhusaide    doallan fágaseminára meahcástanealáhusaide   leamaš mielde das ahte nissonolbmot oččoše stuorát háhkandoarjaga oppalaš ealáhusdoaimmain  </p>
    <p><em type="bold">Kultuvra  </em>NSR lea:   álggahan ja vuolláičállán ovttasbargošiehtadusa sámi dáiddaorganisašuvnnaiguin vuhtii váldin várás sámi kultureallima girjáivuođa ja ráhkadan dihte sihkkaris dili dáiddáriidda go lea sáhka ruđas    čuovvolan dan barggu mii lea iešguđet dáiddaorganisašuvnnas, oassálastimiin sin jahkečoahkkimiidda    bidjan johtui ráhkadahttit Dáiddapolitihkalaš dieđáhusa   bargan dagahan dihte Sámi Arkiivva oassin ođđa dieđavistái Guovdageidnui    ásahan girjjálašvuođastipeandda nuoraide   bargan dan ala ahte ekonomalaš rámmat buot kultursurggiin nannejuvvojit   ožžon ásahuvvot doarjjaortnegiid sámi musihkkafestiválaide  </p>
    <p><em type="bold">Dearvvašvuođa- ja sosialbargu / Mánáidsuodjalus  </em>NSR lea:   bargan dainna ahte prošeaktaruhtaortnegat dearvvašvuođa- ja sosialprošeavttaide Sámedikkis šaddet bistevažžan   bargan ásahit ovttasbargoorgána gaskal Sámedikki ja guovllu dearvvašvuođafitnodagaid   bargan aktiivvalaččat dainna ahte nannet psykiáhtralaš dikšunbálvalusa sámi mánáide 9  bargan psyhkalaš dearvvašvuođasuodjaleami buoridemiin ja gárrenmirkosuodjalemiin sápmelaččaid várás. Bargan olahan dihte ovttadássásašvuođa sámi geavaheddjiide geat veallájit buohcciviesuin    leamaš veahkkin bargame dan ala ahte rehabiliteren-/ habiliterenbálvalus sápmelaččaide nannejuvvo    bivdán stáda doarjut dan barggu ahte ovttastahttit ja ovtta sadjái ásahit GaskaFinnmárkku gelbbolašvuođaguovddážiid    bargan dainna ahte nannet dábálaš dearvvašvuođabálvalusa sámi suohkaniin   dorjon mánáidsuodjalan guovllukantuvrra ásaheami Áltái   nannen sámi mánáid rievtti beassat atnit sin iežaset kultuvrra, giela ja oskku go sis lea oktavuohta mánáidsuodjalusain ja dat lea dál biddjon Norgga láhkii ja mánáidsuodjalanbálvalus sámi guovlluin galgá váldit vuhtii sámi giella- ja kulturgelbbolašvuođa iežas bálvalusas    ásahan bistevaš ovttasbargočoahkkimiid dearvvašvuođaministariin ja mánáid- ja bearašministariin go lea sáhka sámi áššiin  </p>
    <p><em type="bold">Dásseárvu / Nissonáŋggiruššamat / Válggat </em>NSR lea:   čađahan movttidahttinseminára <span type="quote">”Nissonfápmu Sámedikkis”</span>   ásahan doarjjaortnegiid politihkalaš bellodagaide mat barget ovttas dainna ahte oččodit nissonolbmuid válgalisttuid bajemussii    ráhkadan nissongihppaga sámi jienastuslogu sisačállima oktavuođas   evttohan dássenmandáhta boahtit dan sohkabealis mas leat unnit olbmot   vuoruhan dakkár doaimmaid mat ovdánahttet dásseárvvu boazodoalus, eanandoalus, guolásteamis ja lotnolasealáhusain    ásahan dutkanprošeavtta mii dutká makkár lea Sámediggi dásseárvopolitihkkalaš arenan  </p>
    <p><em type="bold">Regiuvnnalaš ja davviriikkaid ovttasbargu  </em>NSR lea:   álggahan ja čállán vuollái ovttasbargošiehtadusa Romssa- ja Finnmárkku fylkkasuohkaniiguin dainna mihttomeriin ahte nannet sámi doaimmaid dien guovllus    ráhkadan ovttasbargošiehtadusa Lulli-Trøndelaga, Davvi-Trøndelaga, Nordlándda ja Hedmárkku fylkkasuohkaniiguin go lea sáhka åarjel-sámi áššiin    bargan aktiivvalaččat hábmet Romssa ja Finnmárkku guovllu ovdánahttinprográmmaid (GOP) mat leat sámi guovlluid ealáhusovdánahttima birra    oassálastán Regiunaliserenlávdegoddái nannen dihte guovlluid. Guovddážis leat leamaš golmmabealatšiehtadusat ráđđehusa, Sámedikki ja guovllu eiseválddiid gaskkas sihkkarastin dihte sámi kultuvrra, giela ja ealáhuseallima   bargan aktiivvalaččat dainna ahte Davvi-Romssa ja Finnmárkku doaibmaguovlu ain bisohuvvošii. Ulbmilin lea ásahit eamiálbmotguovllu </p>
    <p><em type="bold">Gaskariikkalaš beroštupmi  </em>NSR lea:   leamaš mielde bargame ON eamiálbmotjulggaštusain, Norgga sáttagotti bokte bargojoavkku 10. sešuvnnas Genèves, Sveitsas. Mihttomearrin lea bidjat gaskariikkalaš vuolimus meriid eamiálbmogiid vuoigatvuođaide    álggahan ásahit eamiálbmotkantuvrra Murmanskii    oassálastán/ ja oassálastá Ráđđehusa Eurohpápolitihkalaš Forumas, váldin dihte vuhtii eamiálbmotdimenšuvnna    rapporteren ILO:ii konvenšuvnna nr. 169 čuovvoleami </p>
    <p xml:lang="sms">
      <em type="bold">I. SÁMEDIGGI </em>
    </p>
    <p>Sámediggi galgá addit ráđiid, dahkat mearrádusaid ja buktit cealkámušaid buot Norgga sámiid ovddas ja maiddái addit bálvalusaid ja veahki sámiide geat orrot miehtá riikka. Sámediggi galgá oassálastit ja bargat ovttas eiseválddiiguin dain guovlluin gos sámit ásset. Danne galget Sámedikkis leat nanu guovddáš doaimmat mat leat doppe dain guovlluin gos sámit duođas ásset. NSR:as lea jáhkku dasa ahte Sámedikki sáhtášii desentraliseret, vai dan olaha báikegottiin ja ođđaáiggi gulahallanteknologiijain.</p>
    <p>NSR oaivvilda ahte Sámediggi galgá oktavuođaid čatnat ja riidduid čoavdit sihke min iežamet servodagas ja gaskal sámiid ja eará olmmošjoavkkuid. Sámediggi ferte oažžut stuorit válddi ja eanet friddjavuođa sihke Ráđđehusa ja departemeanttaid ektui. Ovttasbargu galgá dahkkot formálalaš ráđđádallamiid ja šiehtadallamiid bokte.</p>
    <p>Sámediggi galgá nannet barggus davviriikkalaš orgánain, guovlluid orgánain ja gaskariikkalaš orgánain – nugo ON:as. Sámedikkis galgá maid njuolgga ja bilaterála ovttasbargu eará eamiálbmogiiguin ja sin ovddasteddjiiguin. Sámedikkis ja Sámi parlamentáralaš ráđis galgat mii ovddidit erenoamáš oktiigullevaš ovttasbarggu máilmmi eará eamiálbmogiiguin geaid birgen lea áitojuvvon.</p>
    <p>NSR áigu bargat dan ala ahte:   Sámediggi oažžu dan meare ruhtajuolludemiid ahte sáhttá čađahit bargguid Vuođđolága ja Sámelága ja sámi servodaga dárbbuid mielde áiggis áigái   Sámediggi oažžu formálalaš šiehtadanvuoigatvuođa guovddáš stádaeiseválddiiguin    ILO-soahpamuš nr. 169 šaddá oassin Norgga lágain    Sámi giellalága hálddašanguovlu viiddiduvvo    Sámi ovddidanfondii juolluduvvo eambbo ruhta    Sámi parlamentáralašráđđi oažžu juolludemiid vai dasa šaddá vejolažžan nannet oktasaš sámiide gullevaš bargguid ja ásahit sierra hálddahusa</p>
    <p xml:lang="est">
      <em type="bold">II. VUOIGATVUOĐAT </em>
    </p>
    <p>Norgga Alimusriekti lea cealkán Čáhpuha (Gáivuonas) duomus ahte mis sámiin leat vuoigatvuođat iežamet guovlluide. Dát lea historjjálaččat vuoitun dan vuohkái movt NSR lea bargan 1968 rájes. NSR áigu ain bargat oččodit sámiide vuoigatvuođaid eatnamiidda ja čáziide. Norgga stáda lea vuođđuduvvon guovtti álbmoga eatnamiidda – sápmelaččaid ja dáččaid – ja dát duohtavuohta galgá oidnot láhkamearrádusain ja hálddašemiin.</p>
    <p>NSR áigu bargat dainna ahte:    identifiseret sámi oamastanvuoigatvuođa ILO-soahpamuša mearrádusaid mielde   Sámi vuoigatvuođalávdegoddi guorahallá ja buktá ovdan evttohusaid movt sihkkarastit sámi vuoigatvuođaid guovlluide lullelis Finnmárkku    sámiid rievttit mearrariggodagaide, nugo guolásteapmái, dohkkehuvvojit    sihkkarastit vuođđoealáhusaid riektevuođu, vuođđuduvvon sámi vuoigatvuođaide    sámi riekteáddejumit ja vierut váldojuvvojit mielde Norgga lágain ja hálddašeamis <em type="bold">Giellaoahpaheapmi </em>Deaŧalaš prinsihppa NSR mielas lea ahte sápmelaččain lea vuoigatvuohta oahppat ja ovdánahttit eatnigielaset. Ollu sámit leat bajásšaddan sámegiela haga, earát fas eai leat bajásšattadettiin oahppan lohkat ja čállit sámegiela. NSR áigu láhčit dili nu ahte eambbogiidda šaddá vejolašvuohta oahppat sihke hupmat ja čállit sámegiela.  </p>
    <p>NSR áigu bargat dan badjelii ahte:   sámi giellaguovddážat besset jođihit gielladoaimmaid guovlluin gos giella lea rašes dilis   sámegielagat geat eai leat oahppan lohkat ja čállit eatnigielaset, besset oahppat dan   eai-sámegielagat geat hálidit oahppat sámegiela, ožžot bálkáhuvvon virgelobiid    oahppit galget oažžut giellaoahpahusa davvi-, julev- ja åarjelsámegillii, dan mielde guđe gillii dovdet gullevašvuođa</p>
    <p><em type="bold">Gielalaš infrastruktuvra </em>Sámegiella ja dan geavaheapmi lea deaŧalaš gulahallan- ja oktavuohtagaskaoapmi sámi báikegottiin. Lea mávssolaš oažžut sámegiela oidnosii, ja lasihit sámegiela geavaheami iešguđetge dásiin. Seammás lea mávssolaš heivehit sámegiela anu diehtojuohkin- ja gulahallanteknologiijas (DGT/IKT), vai šaddi buolvvat vásihit ahte sámegiella heive juohke oktavuhtii.  </p>
    <p>NSR áigu bargat dainna:   ovdánahttit otná giellaguovddážiid, ja maiddái ásahit ođđa giellaguovddážiid   ahte sámi báikenamat ožžot seamma árvvu go dáru báikenamat, sihke luoddagalbbain ja kárttain sámi guovlluin    ahte sámegiela hálddašanguovllu almmolaš viesuin galgá galbet sámegillii    ovdánahttit korrekturprográmmaid ja eará veahkkeneavvuid IKT:as, čálalaš ja njálmmálaš sámegiela várás   ahte eará gulahallanvuogit, nugo mátketelefuvdna, heivehuvvojit sámegiela atnui</p>
    <p><em type="bold">Sámegiella dieđagiellan </em>Boahtteáigi boahtá gáibidit ahte galgá leat sámegielat akademia. NSR áigu vuoruhit sámegielat oahpa ja dutkama buot dásiin, ja álggahit viidát dieđalaš arena sámegiela várás. </p>
    <p>NSR áigu bargat dainna ahte:   movttidahttit dutkiid atnit sámegiela dutkangiellan   vuoruhit sámegiela tearbmabarggu, ja dan ovdánahttit ja bisuhit   normeret sámegiela suopmanrájiid ja sániid, mat dán rádjai eai leat boahtán ovdan čállingielas  <em type="bold">Arkiivvat, girjerájut ja dávvirvuorkkát </em>Arkiivvat, girjerájut ja dávvirvuorkkát hálddašit oktasaš muittu go sihkkarastet, vurkkodit ja sirdet dieđuid ja dataid sámi diliid birra mat adnojit dutkamis ja bargguin. Máŋgga dáfus sáhttá doppe oažžut buriid ja oadjebas referánsarámmaid ovdánahttit positiivvalaš sámi iešdovddu. Dán láhkai šaddet arkiivvat, girjerájut ja dávvirvuorkkát mávssolaš arenan sámi kultuvrii ja valáštallamii. </p>
    <p>NSR áigu bargat dan ala ahte:   ovdánahttit Sámi Arkiivva dieđalaš duođaštusguovddážin   sámi guovddážiin sáhttet sihkkarastit ja vurkkodit priváhta arkiivvaid   sámi girjerájusdoaibma ovttastahttojuvvo davviriikkalaččat   galget leat eanet sámi girjebusset mat ruđalaččat sihkkarastojuvvojit    Sámedikki dávvirvuorkájurdda čuovvoluvvo ja ahte sámi dávvirvuorkkáin lea guovddáš doaibma kultursuodjalanbarggus   sámi kulturártnat buktojuvvojit ruoktot Sápmái   sámi dávvirvuorkkáid galgá ovdánahttit vai šaddet gelbbolašvuođaguovddážin kuturmuitosuodjalan ja -gaskkustan doaimmaide</p>
    <p><em type="bold">Girjjálašvuohta </em>Sámi servodat dárbbaša sámiin čállojuvvon sámegielgirjjiid buot ahkásaččaide. Erenoamážit šaddi buolva dárbbaša sámegielgirjjiid, ja dát buktá hástalusaid min girječálliide. Sámi girjjálašvuohta ferte ođđa áiggi čuovvolit vai duhtada otná sámi girjelohkkiid gáibádusaid. Go nu unnán leat girjelohkkit, de eai deaddiluvvo nu ollu sámegielat girjjit. Eiseválddit fertejit ain ruđalaččat doarjut sámi girjjálašvuođa buvttadeami ja dan dovddusin dahkama. </p>
    <p>NSR áigu:   movttidahttit sámi girjjálašvuođa ođasmahttimii ja dasa ahte johtu lassánivččii    addit sámi girječálliide vejolašvuođa beassat ollesáiggi bargat girječállin   sihkkarastit ahte sámi girjjiid sisaoastinortnet bisuhuvvo ja nannejuvvo   sihkkarastit ahte almmolaččat dorjojuvvon sámi girjjit galget leat buohkaide fidnemis   bargat dan ala ahte sámi girjjit leat gávdnomis buot girjerájuin   lasihit mánáide ja nuoraide sámi girjjálašvuođa almmuheami</p>
    <p><em type="bold">Sámi musihkka ja luohti </em>Sámi musihkka ja luohti leat guovddáš sámi ovdanbuktinvuogit. Musihkka rasttida rájiid ja ásaha oktiigullevašvuođa kultuvrraid ja álbmogiid gaskka. Deaŧalaš lea addit musihkkii ja luohtái saji ja vejolašvuođa beassat ovdánit ja ovddastit sámiid.  </p>
    <p>NSR áigu:   veahkehit ovddidit sihke ođđaáigásaš ja árbevirolaš sámi musihka ja luođi   oččodit buoret doarjjaortnegiid sámi musihka ja ođđa musihkalaš ovdanbuktinvugiid almmuheapmái   addit sámi musihkkáriidda buoret vejolašvuođa ovddastit sámiid, sihke riikkas ja gaskariikkalaččat  Filbma lea dáiddasuorgi mainna olaha ollu olbmuid. Sápmelaččat fertejit ieža beassat buvttadit sámi filmmaid. Filbmadáidda ovdána dađistaga, ja dalle lea mávssolaš sápmelaččaide láhčit vejolašvuođa beassat iežaset ovdanbuktit filbmamedie bokte ja maid oassálastit dan ovdáneamis. TV lea beaktilis medium mainna dihtomielalaččat sáhttá nannet sámegiela ođđasiid ja sámi filmmaid čájehettiin.</p>
    <p>NSR áigu:   nannet rekrutterema ja buvttadanvejolašvuođaid sámi filmmaide ja TV:ii   addit olbmuide vejolašvuođaid sámi filmmaid biđget ja daid čájehit filbmafestiválain   digitaliseret sámi filmmaid ja TV-sáddagiid, ja dahkat ahte dat leat gávdnamis girjerájuin ja sámi guovddážiin   lasihahttit sámegillii filmmaid dubbema, erenoamážit mánáid ja nuoraid várás</p>
    <p><em type="bold">Teáhter ja lávdedáidda </em>Sámi lávdedáidda lea dat dáiddavuohki mii lea eanemusat ovdánan maŋemus logenár jagis. Friddja teáhterjoavkkut ja åarjelsámi teáhter leat dahkan sámi teáhtereallima girjájin, seammás go Beaivváš Sámi Teáhter leat lasihan johtima ja čájehišgoahtán iešguđetlágan bihtáid ja nu leat eambbosat oahpásnuvvan sámi teáhterii. Buot osiid sámi lávdedáidagis lea dárbu ovdánahttit ja kvalitehtasihkkarastit dakko bokte ahte oahppu ja buoret buvttadanvejolašvuođat čalmmustahttojuvvojit.  </p>
    <p>NSR áigu bargat dan ala ahte:   sámi teáhterbargiide buoriduvvo oahppofálaldat   Beaivváš Sámi Teáhter nannejuvvo turneteáhterin mas lea nášuvnnalaš ovddasvástádus   sámi teáhtervisti huksejuvvo Guovdageidnui   åarjelsámi teáhter nannejuvvo   friddja teáhterjoavkkut ožžot doarjaga sihke teáhterbargguide ja johtimiidda   friddja revyjoavkkut ožžot vejolašvuođa ovdánahttit sámi revybargguid</p>
    <p><em type="bold">Visuála dáidda  </em>Sámi dáidda ferte šaddat eambbo oainnusin sámi servodagaid árgabeaivvis. Dan sáhttá dahkat biđgenvuogádagaid bokte ja visuála dáidaga lonohallamiin. Lassin dasa de lea dárbu addit visuála dáidagii vuođu vai ain beasašii fágalaččat ovdánit. Sámi dáiddaoahppu livččii stuora lávki ovddosguvlui.  </p>
    <p>NSR áigu:    ásahit sámi nášunalgalleriija Sámi Vuorkádávviriidda   ásahit luoikkahanortnegiid sámi dáidaga várás vai dan beassá bidjat čájáhussan sámi guovddážiidda ja almmolaš visttiide   bargat dan ala ahte Sámi Dáiddaráđđi nannejuvvo bissovaš doaibman    bargat dan ala ahte ásahuvvo sierra sámi dáiddaoahppu</p>
    <p><em type="bold">Festiválat </em>Sámi festiválat leat heivvolaš arenat sámi dáidagii ja kultuvrii, ja dat leat deaŧalaš oassin sámi identitehta ovdánahttimis ja sámi gažaldagaid ipmirdeamis. Dasa lassin besset sámi dáiddárat ja artisttat festiválain čájehit ja ovdánahttit ovdanbuktinvugiideaset.  </p>
    <p>NSR áigu bargat dainna ahte:   dat festiválat mat odne ožžot vuođđodoarjagiid Sámedikkis, nannejuvvojit   ovdánahttit unnit festiválaid ja kulturdoaluid gaskariikkalaš eamiálbmotfestiválaide</p>
    <p><em type="bold">Valáštallan </em>Nana sámi valáštallan lea mávssolaš identitehtafaktuvran nuoraide, ja dainna nannejuvvo oktiigullevašvuohta mii boahtá go leat oktasaš árvvut ja norpmat. Mis fertejit leat arenat gosa juohke guovllu sámit besset čoahkkanit oktasaš valáštallandoaimmaide ja gilvvohallamiidda. NSR áigu leat ovddasmannin heivehit sámi valáštallan- ja nuoraidorganisašuvnnaide vejolašvuođa bargat oktasaš sámi valáštallamiin ja valáštallanfágalaš áššiiguin. Heargegilvovuodjin lea erenoamáš valáštallansuorgi mii maid seailluha nana historjjálaš árbevieruid árktalaš eamiálbmogiid gaskas.  </p>
    <p>NSR áigu:   doarjut buotsámi valáštallanlágidemiid geasse- ja dálvesurggiin, ja maid heargegilvovuodjima    bargat dainna ahte sámi gilvvohallit ja riikkajoavkkut servet eambbo gaskariikkalaš valáštallanlágidemiide nu go Arctic Winter Games   bargat dainna ahte sihkkarastit bissovaš ruhtadoarjaga sámi valáštallanbargguide, ja vai sámi valáštallanprošeavttat ruhtaduvvojit speallanruđaiguin   bargat dan ala ahte ásahuvvojit sámi nášuvnnalaš rusttegat davviriikkaid čuoigansurggiide ja heargegilvovuodjimiidda   doarjut valáštallanvisttiid huksema sámi giliide</p>
    <p xml:lang="fin">
      <em type="bold">V. ÁSSAN JA INFRASTRUKTUVRA </em>
    </p>
    <p>NSR:ii lea deaŧalaš bargat juohke sápmelačča eallinkvalitehta ja ovdánanvejolašvuođa dihte, orros dal gilis dahje gávpogis. Mii fertet ásahit buriid kultur- ja buresbirgenfálaldagaid sámi álbmogii seamma dásis go dan maid álbmot muđui oažžu, ja servodat ferte bidjat vel eambbo návccaid teknologalaš, gulahallan ja kultuvrralaš infrastruktuvrii. Sámedikki bokte áigu NSR leat ovddasmannin suohkaniid, fylkkasuohkaniid ja stáda ektui danne vai ássan sámi giliin bisuhuvvo ja nannejuvvo.</p>
    <p>NSR áigu:   bargat dainna ahte Sámedikki kulturviessoplána čađahuvvo dakko bokte ahte dálá kultur- ja doaibmaviesuide ásahuvvo ođđa ja sihkkaris doaibma   bargat dan ala ahte buoridit sámi guovlluid johtalusfálaldagaid nu go busse- ja feargajohtalusa    bargat dainna ahte girdimátkkit hálbot ja ahte girdimat Davvi-kalohtas lassánit rájiid rastá    bargat vai mátketelefunoktavuohta ja govdafierpmádathuksen buoriduvvo sámi ássanguovlluin    bargat dan ala ahte ásahuvvojit eambbo almmolaš bargosajit sámi guovlluin    bargat dainna ahte suohkaniid bargonávccat riddoguovlluplánemis ja áššemeannudeamis galget nannejuvvot  NSR lea mielde ovdánahttimis oppalaš ealáhusdoaimma ja eambbo barggolašvuođa sámi guovlluin sápmelaččaid eavttuid mielde. Ođastuvvi ja eai ođastuvvi riggodagat Sámi luonddus leat sámi kultuvrra ávnnaslaš vuođđu. Eai ođastuvvi luondduriggodagat fertejit adnojuvvot dainna lágiin ahte mii eat hedjonahte boahttevaš buolvvaid eallinvuođu ja luondduriggodagaid geavaheapmi galgá boahtit ávkin sámi servodahkii.</p>
    <p>NSR áigu joatkit ovdánahttimis lundui vuođđuduvvon ealáhusaid mat nannejit sámi kultuvrra ja maid bargat dan ala ahte doalahit giliid ássama, muhto dan seammás eat galggaše billistit luonddu balánssa. NSR áigu nannet ja ovdánahttit vuođđoealáhusaid eanandoalu, boazodoalu, guolásteami, meahcceealáhusaid ja duoji, ja maid dan ahte olbmos leat ealáhussan máŋggat dát. Meahci galgat sihkkarastit vuođđoealáhusaid várás sámi árbevieruid ja boares vugiid mielde. NSR nanne dan mihttomeari ahte galgá leat ekologalaš, kultuvrralaš ja ekonomalaš nana boazodoallu ja dat nanne maid boazodoalu rámmaeavttuid ja iešmearrideapmi nannejuvvo.</p>
    <p>Árvoháhkan rittus galgá nannejuvvot buohkaid riggodagaid stivrema bokte, báikkálaš hálddašeami ja doarjuma bokte buktagiid ráhkadeami ja márkanbarggu. NSR áigu bargat dan ala ahte sihkkarastit vuođđoealáhusaid vuoigatvuođaid, ja maid dan ala ahte sámi riekteipmárdus ja árbevierut váldojit vuhtii ja biddjojit lágaide ja hálddašeapmái. NSR áigu bargat dainna ahte eambbo duojit johtet min iežamet servodagas.</p>
    <p>Ođđa ealáhusat galget ovdánahttojuvvot gelbbolašvuođa, kultuvrra ja ođđaáigásaš gulahallaninfrastruktuvrra vuođul. Almmolaš rámmaeavttut ja konkrehta doaimmat galget oktanaga ealáhusaid movttidahttimiin nannet dan eallinvuođu mii lea sámi guovlluin, dainna lágiin ahte eambbosat besset bargguide árbevirolaš ja ođđa ealáhusaide, main maid lea árvoháhkan. NSR doarju fas álggahit differensierejuvvon bargoaddidivvaga fitnodagaide dakkár Sámi báikkiin gos orrot unnan olbmot.</p>
    <p><em type="bold">Guolásteapmi </em> NSR áigu bargat dan ala:   ahte sámi árbevierut ja vuoigatvuođat riddo- ja vuotnaguolásteamis, luossabivddus ja siseatnamis ja diet ealáhusat ovttas, duođaštuvvojit, dohkkehuvvojit lágas ja hálddašeamis ja sihkkarastojuvvojit boahtteáigái    ahte ásahuvvo sámi guolástanavádat gos lea nu ahte riggodagaid hálddašeapmi ja eriid juohkin lea guovllu ja báikkálaš dásis lagasvuođa- ja sorjjasvuođa prinsihpa mielde   ahte sihkkarastit nuoraid álgima ealáhussii oahpahalliortnegiid bokte ja sierra nuoraid rekruttereneriid bokte   ahte juohkit áhpemanni fatnasiid eriid riddofatnasiidda   ahte buktingeatnegasvuohta eananindustriijii dollojuvvo ja ahte dan dahket čavgadeapput   ahte báikkálaš oamasteapmi, birasberoštupmi ja vuotnaguolásteddjiid árbevirolaš vuoigatvuođat deattuhuvvojit ásahettiin guollebiebmanrusttegiid  </p>
    <p><em type="bold">Eanandoallu </em>NSR áigu bargat dan ala:   ahte árvoháhkan ealáhusas galgá lasihuvvot ja ahte ealáhusa kultuvrralaš ja servodatlaš bealit váldojuvvojit vuhtii ja ovdánahttojuvvojit    ahte bisuhit ja nannet giliid eanandoalu, okto dahje fárrolagaid eará ealáhusaiguin   ahte Sámedikki mearriduvvon eanandoalloplána sámi ássanguovlluid várás čuovvoluvvo  <em type="bold">Boazodoallu </em>NSR áigu bargat dan ala:   ahte árvoháhkan ealáhusas galgá lasihuvvot, ja ahte árbevirolaš, kultuvrralaš ja eará servodatlaš bealit boazodoalus váldojuvvojit vuhtii ja ovdánahttojuvvojit aktiivvalaččat    ahte sihkkarastit rekrutterema boazodollui buriid buolvvaidgaskasaš ortnegiid bokte   ahte mearriduvvo ođđa boazodoalloláhka mii lea vuođđoduvvon sámi riekteipmárdussii    ahte boazodoalu mearrádusat plána- ja huksenlága mielde ovttastahttojuvvojit vai boazodoalu mearridanváikkuhus buot servodatplánemis nannejuvvo    ahte ealáhusa arealsuodjalus nannejuvvo    ahte lasihit álbmoga boazodoallomáhtu ja ipmárdusa    ahte Sámedikki rolla nannejuvvo boazodoalu boahtteáiggi sihkkarastimis ealáhuspolitihkalaš ja hálddahuslaš áššiin  </p>
    <p><em type="bold">Boraspiriid hálddašeapmi </em>Otná boraspirehálddašeapmi lea dagahan boraspiriid hirbmadit lassánit sámi guovlluide. Ealáhusat leat ieža hui ollu šaddan guoddit ekonomalaš váikkuhusaid go masset elliid ja maid nuppástuhttingoluid bokte. </p>
    <p>NSR áigu bargat dan ala ahte:    biddjojit johtui dárbbašlaš doaimmat vai unniduvvojit dat vahágat maid boraspiret dahket    ahte boraspiriid lohku heivehuvvo ja ahte ásahuvvojit buhtadusortnegat mat gokčet duohta vahágiid ja mat leat heivehuvvon ovttaskas ealáhussii</p>
    <p><em type="bold">Duodji </em>NSR áigu bargat:    láhčit dili dakkárin ahte dujiid galggašii sáhttit vuovdit stuorát márkanis    vai oahpahus- ja oahppofálaldagat nannejuvvojit vuođđoskuvlla, joatkkaskuvlla ja allaskuvlla dásis    oahpahusa sihkkarastimiin dakko bokte ahte fága-, svenne- ja meašttirreiveortnegat nannejuvvojit   oččodit sierra ealáhusšiehtadusaid duodjái ja eará ealáhusaide  </p>
    <p><em type="bold">Lotnolasealáhusat ja reiden </em>NSR áigu bargat:    olahan dihte alla stahtusa árbevirolaš ealáhusheiveheapmái, mas leat máŋga ealáhusa ovttas, ja ahte dat nannejuvvojit ja ovdánahttojuvvojit    dainna ahte ruhtadit doaimmaid mat nannejit ekologalaš meahccegeavaheami mii lea oassin lotnolasealáhusain    lotnolašealáhusaid oahpahusfálaldaga ásahemiin    dainna ahte ovdánahttit ođđa ekologalaš nana meahcástanealáhusaid   nannen dihte dan ahte lea vejolaš báikkálaš ávdnasiid reidet    dainna ahte lassánivččii ovttasbargu ávdnasiid háhki, buvttadeddjiid, juogadeddjiid ja márkanaktevrraid gaskii ja ahte dat galgá dagahit buriid sámi buktagiid main lea oppalaš profiila <em type="bold">Mátkeealáhus  </em>NSR áigu bargat dan ala:   ahte mátkeealáhusat sámi guovlluin ovdánahttojuvvojit min iežamet eavttuid ja iežamet dárbbuid mielde    ahte sámi vásáhusaid, doaimmaid ja mátkkoštanbáikkiid márkanastin nannejuvvo Norggas ja gaskariikkalaččat    ahte sámi kulturovdanbuktimat adnojuvvojit árvvus mátkeealáhusas, ja dainna vugiin ahte dat bohtet sápmelaččaide alcceseaset ávkin    ahte movttidahttit sámi guovlluide ásahit dakkár idjadan- ja guossohanfálaldagaid main lea sámi profiila  </p>
    <p xml:lang="est">
      <em type="bold">VII. LUONDDUBIRAS </em>
    </p>
    <p>Min eamiálbmotvieljat- ja oappát eará sajiin máilmmis ellet birashástalusaiguin mat leat čadnojuvvon geafivuhtii. Mii sápmelaččat eallit dakkár birashástalusaiguin mat leat čadnon min riggodahkii.</p>
    <p>Lagasvuohta lundui ja birrasii ja daid geavaheapmi lea deaŧalaš identitehtii, eallinvuohkái, eallinoassálastimii ja kultuvrii. Dan seammás eai leat sápmelaččat áidna olbmot geat geavahit luonddu min guovlluin ja stáda lea čájehan iežas dakkárin mii ii buot áiggiid váldde vuhtii sápmelaččaid iežaset suodjalusplánabarggus. Sámi luonddubirrasii váikkuhit luondduihtagat ja dat olbmuid doaimmat mat leat sihke lagas birrasis ja guhkkeleappos.</p>
    <p>Min hástalussan lea guđetguimmiideamet dahkat dihtomielalažžan das ahte min luonddugeavaheapmi maid sáhttá leat áittan lundui ja min kultuvrii. Eat mii galgga vuoitit sámi vuoigatvuođaid luondduriggodagaide danne vai luondu vuoittahalašii. Buot luonddugeavaheamis leat mii geatnegahttojuvvon váldit vára luonddus. Sámi luondduguovlluid hálddašeapmi ferte hábmejuvvot dakkárin ahte dat lea ekologalaččat nanus, ja olles álbmot galgá sáhttit luohttit dan hálddašeapmái.</p>
    <p>NSR:ii lea diehttelassan ahte vuođđun buot boahttevaš politihkas go lea sáhka luondduhálddašeamis, galgá leat ekologalaš perspektiiva ja nana ovdáneami gáibádus. Sápmelaččaid beroštumit galget váldojuvvot vuhtii buotlágan láhka- ja plánabargguin.</p>
    <p>Vai Sámediggi nagodivččii fuolahit nannosit biraspolitihkalaš ja birasfágalaš beroštumi, dalle lea deaŧalaš duohtan dahkat ON:a biras- ja ovdánaneami doaibmaplána – Agenda 21. Dat plána geatnegahttá nášuvnnalaš eiseválddiid ovttasbargat iežaset eamiálbmogiiguin čoavdin várás birashástalusaid báikkálaččat ja globálalačččat. Eai eamiálbmogat galgga áddjojuvvot eret iežaset guovlluin danne go leat luondduduohtadeamit main leat birasbillisteaddji váikkuhusat, ovdamearkka dihte oljo-, gása- ja mineralaohcamat ja čáhcefápmorusttet huksemat.</p>
    <p><em type="bold">Áitagat ja nuoskkideapmi  </em>NSR áigu bargat dan ala ahte:    Davvi-Norgga rittus buorrána gearggusvuohta lassánan oljju fievrrideami oktavuođas mii fievrriduvvo mearragátti mielde    giddet atomfápmorusttegiid ja nuoskkideaddji lossaindustriija Guoládatnjárggas    unnidit oljo- ja gásaroggama Barentsábis  </p>
    <p><em type="bold">Geavaheapmi ja gáhtten  </em>NSR áigu bargat:    dainna ahte álbmotmehciid ja suodjaluvvon guovlluid ásaheapmi ii galgga leat hehttehussan sámi ealáhussii ja kultuvrii    dainna ahte sámiid guovllu geavaheapmi galgá leat vuođđun hálddašanplánain doppe gos dat ásahuvvojit    dainna ahte muturjohtolat mehciin galgá heivehuvvot dađi mielde maid luondu gierdá    dainna ahte galgá oažžut lobi gođiid cegget meahcásteami várás sámi guovlluin  </p>
    <p xml:lang="est">
      <em type="bold">VIII. SKUVLA JA OAHPAHUS </em>
    </p>
    <p>Mis sámiin lea vuođđoriekti ja iešheanalis ovddasvástádus ovdánahttit ja juohkit dieđuid iežamet birra ja birrasis. Mii áigut ovttastahttit árbevirolaš máhtu ja dieđalaš máhtu ovdánahttin dihte iežamet servodaga. Sámi servodat galgá ovdánit ja šaddat ođđaáiggi diehtoservodahkan, almmá árbevieruid ja kultuvrra hejošit.</p>
    <p>10-jagi vuođđoskuvlla sámi oahppoplána – L97S – lei olahusceahkki sámi oahppohistorjjás. NSR áigu bargat dainna vai oahpahusvuogádaga ođđa ođastusaide váldet vuođu sámi oahppis ja sámi servodaga dárbbuin, ja vai ollislaš sámi oahpahuspolitihkka ovdánahttojuvvo.</p>
    <p>NSR:a mielas maid galget skuvllaid ja mánáidgárddiid fysalaš birrasat duhtadit plánaid gáibádusaid. Buot sámi mánáide galgá juoga mii gullá sámevuhtii – beroškeahtta gos ásset. Go čalmmustahttá sámi árgabeaidiliid mánáidgárddiin ja skuvllain, de sáhttá dát maid šaddat lunddolažžan eará Norgga mánáid árgabeaivvis. Skuvlaastoáigefálaldat lea integrerejuvvon oahpahusfálaldahkii, ja doppe maid galgá leat sámi sisdoallu sámi mánáide.</p>
    <p>Sámi mánát, nuorat ja rávisolbmot geain leat erenoamáš dárbbut, galget oažžut sihkkarastojuvvon ja heivehuvvon oahpahusfálaldaga ja erenoamášpedagogalaš veahki mii lea vuođđuduvvon sámi árvvuide. Sámi erenoamášpedagogalaš doarjjavuogádat galgá nannejuvvot.</p>
    <p>Ođđa oahpahuslága mielde galgá olmmoš beassat oahppat eallinagi. Dát galgá oidnot čađat sámi oahpahusvuogádagas. Buot oahppit joatkkaskuvllain galget oahppat sámi diliid birra. Sámi ohppiin lea vuoigatvuohta oažžut oahpahusa sámi fáttáin.</p>
    <p>Ollu sámiin ii leat leamaš vejolašvuohta gazzat formálalaš oahpu go otná beaivvi rádjai eai leat sámiide leamaš heivvolaš fálaldagat. Rávisolbmuid oahpahus lea deaŧalaš doaibma go lea sáhka eallinkvalitehta buorideamis ja addimis buoret vejolašvuođaid bargomárkanis.</p>
    <p>NSR áigu bargat dainna ahte sámegielat gelbbolašvuođa birrasat nannejuvvojit, ja maiddái galgá sámi fáttáid dutkan dárogillii ja eará gielaide nannejuvvot. Buot allaskuvllat ja universitehtat sámi guovlluin galget addit fálaldaga kulturipmárdusas ja sámi kulturoahpus. Profešuvdna- ja vuođđooahpain galgá dát leat geatnegahtton fálaldat.</p>
    <p>Olles oahpahusvuogádahkii, mánáidgárddi rájes universitehta rádjai váilot ain oahpponeavvut sámegillii, ja dat leat sihke dábálaš oahppogirjjit ja eará oahpponeavvut. Sámi ohppiide ja oahpaheddjiide galgá gávdnot sámegillii váldogirji juohke fágas ja juohke luohkkádássái olles oahpahusvuogádagas. Oahpponeavvobuvttadeapmi ja -ovdánahttin galgá čuovvut sámi skuvlla ovdáneami, omd. oahppoplánaođastusaid. Oahpahus ferte maid heivehuvvot diehtojuohkin- ja gulahallanteknologiijii (DGT/IKT).</p>
    <p><em type="bold">Mánáidgárdi  </em>NSR áigu bargat dainna ahte:   sámegielat mánát galget oažžut mánáidgárdefálaldaga iežaset eatnigillii    sámi mánát geat eai máhte sámegiela, galget oažžut heivehuvvon sámegielat mánáidgárdefálaldaga   suohkana eiseválddit ásahit lasi sámi mánáidgárddiid ja juolludit eambbo doaibmaruđaid   sámi mánáidgárdeplána duohtandahkkojuvvo   oažžut eanet sámegielagiid váldit ovdaskuvlaoahpu, dat lea erenoamáš dárbbašlaš dain guovlluin mat leat sámi giellalága hálddašanguovllu olggobealde </p>
    <p><em type="bold">Vuođđoskuvla </em>NSR áigu bargat dainna ahte:   oahpahuslága prinsihppa mii lea ahte galgá addit buot sámiide vuoigatvuođa oahppat sámegiela beroškeahttá gos sii orrot, duohtan dahkkojuvvo   skuvllat gos leat sámi oahppit, galget fállat oahpahusa sámegielas, sámi historjjás, kulturipmárdusas ja duojis    vuoigatvuohta oažžut sámegielat oahpu eará fágain čađahuvvo, vai oahppit geain lea sámegiella nubbegiellan ožžot vejolašvuođa šaddat doaibmi guovttegielagin  </p>
    <p><em type="bold">Joatkkaoahpahus </em>NSR áigu bargat dainna ahte:   joatkkaoahpahusfálaldat nannejuvvo olles sámi giellaguovllus ja ahte sámi ohppiid vuoigatvuohta oažžut joatkkaoahpu sámegillii mearriduvvo   ráhkaduvvojit prográmmat mat eastadit ahte nu ollu sámi nuorat heitet skuvllas   sámi joatkkaskuvllaid ovdánanvejolašvuođat ja sámi stivren sihkkarastojuvvojit    ráhkaduvvojit sierra sámi oahppoplánat sámi joatkkaoahpahusa várás dáhkidan dihte ollislaš 13-jagi oahpahusfálaldaga   fágaoahppofálaldat boazodoalus, duojis, lotnolasealáhusain ja luonddudoalus nannejuvvo ja sihkkarastojuvvo, ee. fágaoahpaheaddjeoahpuid nannemiin   stipeandaortnet ohppiide geat lohket sámegiela galgá árvvoštallot boahtteáiggi nannema dihte   addojuvvojit liige čuoggát sámegielas vuosttaš- dahje nubbegiellan joatkkaskuvllas go ohcá alitohppui   ráhkaduvvojit katalogat sámi skuvla-/lohkanfálaldagaid birra ja daid stipeandaortnegiid birra mat leat sámi ohppiide/studeanttaide  </p>
    <p><em type="bold">Rávisolbmuid oahpahus </em>NSR áigu bargat dainna ahte:   ráhkaduvvo sierra sámi rávisolbmuid oahppoplána mas lea mielde dárbbuid kárten, ovddasvástádus ja bargojuogadeapmi sámi rávisolbmuid oahpahusas   ásahuvvo sámi rávisolbmuid oahpahusfierpmádat   sápmelaččaid vuoigatvuohta oažžut oahpu sámegielas, sihkkarastojuvvo lágaid ja ruhtadanortnegiid bokte   suohkanat gos sámit orrot, galget čuovvolit ja duohtandahkat láhkamearriduvvon geatnegasvuođaid mat gusket rávisolbmuid oahpahussii  NSR áigu bargat dainna ahte:   vuođđuduvvo sámi dutkanráđđi buotsámi ovttasbarggu oktavuođas    vuođđuduvvo prográmma mii bistá logi jagi, ja man ulbmilin lea oččodit sámi dutkama mas sámegielat dutkan vuoruhuvvo   movttiidahttit rájiidrasttideaddji ovttasbargui gaskal dutkaninstitušuvnnaid maid ovdasvástádus lea sámi dutkan    Romssa universitehta geatnegahttojuvvo vuhtiiváldit sámi dutkamiid ja alitoahpu   Sámi allaskuvla beassá ovdánit dieđalaš allaskuvlan ja sámi universitehtan    Sámi dieđavisti huksejuvvo Guovdageidnui    máŋggakultuvrrat- ja guovttegielatpedagogihkka šaddet geatnegahtton fágan oahpaheaddjeoahpuin   Sámi allaskuvla, Budejju allaskuvla ja Davvi-Trøndelaga allaskuvla besset ovttasbarggus ovddidit oahpaheaddjeoahpuid julev- ja åarjelsámi guovlluin    Sámedikki stipeandaortnegiid galgá vuoruhit fágasurggiide mat dárbbašit sámi gelbbolašvuođa   lohkanfálaldat alitdási sámegielas buoriduvvo ja viiddiduvvo, maiddái sidjiide geain ii leat sámegiella vuosttašgiellan </p>
    <p><em type="bold">Oahpponeavvut </em>NSR áigu bargat dainna ahte:   ráhkadit iešguđetlágan oahpponeavvuid sámegiela oahpahussii mat leat heivehuvvon iešguđet giellaguovlluide ja ohppiide geain lea sámegiella nubbegiellan   sámi oahpaheddjiin galget leat buoret vejolašvuođat bargat oahpponeavvoráhkademiin ja eará pedagogalaš ovdánahttinbargguiguin, omd. dakko bokte ahte nannet sámi skuvllaid teknihkalaš infrastruktuvrra, bargat ovttas oahpaheaddjeoahppoásahusaiguin ja sámi girjelágádusaiguin    sámi ohppiide erenoamášpedagogalaš oahpponeavvoráhkadeapmi nannejuvvo dakko bokte ahte juolluduvvojit eambbo ruđat   oahpponeavvopedagogihkka nannejuvvo ja lea oassin sámi oahpaheddjiid vuođđooahpus, ja lassi- ja liigeoahppofáladagas   ovdánahttojit sámegillii oahpponeavvut alitoahpu várás dain fágain mat leat erenoamáš deaŧalaččat sámi servodaga ovdánahttimii sierra ruhtadanortnegiid bokte   sámi oahppogirjjiin galget maid sámi unnitgiela guovllut boahtit čielgasit ovdan   sámi sisdoallu nášuvnnalaš oahppoplánain lasihuvvo, ja dainna ahte oahpponeavvut kvalitehtasihkkarastojuvvojit  Dearvvašvuođabálvalusa ja sosiála doaimmat galget heivehuvvot sámi geavaheddjiid olles eallinagi dárbbuide. Sámiin lea riekti ipmirduvvot, sihke gielalaččat ja kultuvrralaččat olles iežaset eallinagi, go sii mannet dearvvašvuođa- ja sosialdoaimmaid ásahusaide.  </p>
    <p>NSR áigu bargat sámi erenoamášdearvvašvuođabálvalusaid nannemiin. Daid galgá ovdánahttit vai šaddet nášunála sámi gelbbolašvuođaguovddážin mat sáhttet fállat klinihkalaš bálvalusaid, bagadallama ja oahpahusa olles riikkas. Daid bokte galgá maid leat álkit olahit sámi erenoamášbálvalusaid ovdamearkka dihte ambulerema ja telemedisiinna bokte. Dasa lassin de galget dat buohcceviesut main leat sámi buohccit buoridit iežaset sámi gelbbolašvuođa, ja dearvvašvuođa- ja sosialsuorggi sámi fágaolbmuid oahpahus galgá buoriduvvot.</p>
    <p>Sámi doaibmahehttejuvvon ja vuoras olbmuide ferte addojuvvot dakkár ovddasmorašfálaldat mas lea vuođđun sin sámi duogáš. Kultuvrii ja gillii heivehuvvon rehabiliterenbálvalus mánáide ja rávis olbmuide ferte buoriduvvot. Sámi álbmotmedisiidna galgá dohkkehuvvot oassin dan dearvvašvuođafálaldagas mii fállojuvvo sámi álbmogii. Sámiide galgá sihkkarastojuvvot heivvolaš dahje relevánta ja buot ođđaseamos diehtu sámegillii buozanvuođaid, dikšundoaimmaid ja veahkkebálvalusaid birra.</p>
    <p>Doaimmat mat vuosttaldit lassánan gárrenmirkogeavaheami fertejit ovdánhattojuvvot. Erenoamážit fertet vuosttaldit gárrenmirkogeavaheami sámi nuoraid gaskkas.</p>
    <p><em type="bold">Oppalaččat </em>NSR áigu bargat dan ala ahte:   sihkkarastit buot sámi geavaheddjiide dearvvašvuođa- ja sosialbálvalusaid sámegillii ja dat galget heivehuvvon geavaheddjiid dárbbuide ja kultuvrralaš duogážii    čuovvolit sámi álbmogii jurddašuvvon dearvvašvuođa- ja sosialbálvalusplána    doarjut dan barggu mii dahkkojuvvo sámi dearvvašvuođasuorggi fágaterminologiijas   heivehit rihkolašvuođafuola sámi geavaheddjiide   servodat bargá nu ahte biddjojit eambbo návccat eastadeaddji bargui go lea sáhka gárrenmirkkuid vuosttaldeamis   telemedisiinna fálaldat lassána sámi guovlluin  </p>
    <p><em type="bold">Mánát ja nuorat  </em>NSR áigu bargat dan ala ahte:   habiliterenfálaldat mánáide ovdánahttojuvvo    ásahit suohkaniidda sámi mánáidsuodjalusvávttaid, geat fuolahit ahte sámi mánát ožžot orrunfálaldagaid sámi ruovttuin    sihkkarastit mánáidsuodjaluslávdegottiid geatnegahttit fuolahit dan ahte sámi giella- ja kulturgelbbolašvuohta ásahuvvo mánáidsuodjalusásahusaide    ásahit sámi mánáidáittardeaddjefálaldaga    ásahit heahtetelefuvnna sámi mánáide ja nuoraide   ásahit sámi gearggusvuođaruovttuid mánáide ja nuoraide   buoridit dearvvašvuođafáladagaid ja -diehtojuohkima sámi nuoraide   oainnusin dahkat PP-bálvalusa sámi guovlluin ja nannet sámi gelbbolašvuođa bálvalusas    stuoridit gárrenmirkokeahtes fáladagaid nuoraide sin iežaset birrasis  NSR áigu bargat dan ala ahte:   movttidahttit sámegielat dearvvašvuođa bargiid eambbo váldit oahpu, omd. lassičuoggáid, eriid- ja stipeandaortnegiid bokte    nannet profešuvdna- ja vuođđooahpuid dearvvašvuođa- ja sosialsuorggis, dakko bokte ahte máhttu máŋggakultuvrrat- ja máŋggagielatvuođa diliid birra šaddá bákkolažžan   ásahit vuođđo- ja joatkkaoahpuid dulkkaide dearvvašvuođa- ja sosialsuorggis    leat mielde dagahit fástadoavttirortnega duohtan maid daidda geavaheddjiide geat orrot sámi guovlluin  </p>
    <p><em type="bold">Dearvvašvuođaásahusat  </em>NSR áigu bargat dainna ahte:   buohcciviesuid dulkonbálvalusat viiddiduvvojit    sámi ovddasteapmi ja gelbbolašvuohta sihkkarastojuvvo dearvvašvuođaásahusaid stivrrain, vai dearvvašvuođaásahusat buorebut sáhtáše váldit vuhtii iežaset geatnegasvuođaid sámi geavaheddjiid ektui    ásahuvvo sámegielat sieluveahkkebálvalus buohcciviesuide mat dikšot sámi geavaheddjiid  </p>
    <p xml:lang="est">
      <em type="bold">X. MEDIA </em>
    </p>
    <p>Sámi media ovdánahttimis lea sihke demokráhtalaš ja giellapolitihkalaš dimenšuvdna. Vuođđoláhka § 110a dadjá dan ahte sámi kultuvra lea sierra kultuvra mii lea ovttadássásaš dáčča kultuvrrain, ja ahte danne lea sámi kultuvrras riekti oažžut seamma gáhttejumi ja ovdánahttinvejolašvuođa go dáčča kultuvrras.</p>
    <p>Sámi álbmogis lea riekti cealkin- ja diehtojuohkinfriddjavuhtii, ja maid riekti ovdánahttit sierra, friddja ja sorjjasmeahttun mediaásahusaid. Stádas lea geatnegasvuohta láhčit dili dainna lágiin ahte mii sápmelaččat sáhttit atnit ávkin mediaid ja teknologiija gaskaoapmin kulturovdánahttimis ja duohtandahkamis cealkinfriddjavuođa. Sámegiela galgá sáhttit atnit buot mediain ja buotlágan diehtojuohkin- ja gulahallanteknologiijas.</p>
    <p>Dušše dihtomielalaš kulturpolitihkalaš bargu sáhttá hehttet gielalaš ja kultuvrralaš roahppáneami mii lea mediateknologalaš ovdáneami boađusin. Rekrutteren dutkan- ja ovdánahttinbargui sámi medias ja journalistihkas galgá nannejuvvot.</p>
    <p>Go atnit eambbo interneahta ja go govdafierpmádat viiddiduvvo sámi guovlluin, de dat addá ođđa vejolašvuođaid sihke dieđuidgilvimii, ealáhusovdánahttimii ja giellabargui.</p>
    <p><em type="bold">Oppalaččat </em>NSR áigu bargat dan ala ahte:   ásahuvvo sámi mediefoanda mii sihkkarastá sámi mediadoaimmaid ovdánahttinvejolašvuođaid    čielggaduvvo vejolašvuohta hukset ja ruhtadit oktasaš sámi radio- ja TVmediaásahusaid    ásahuvvo ruhtadanortnet mii sihkkarastá åarjel- ja julevsámi giellageavaheami medias    etihkkabargu sámi medias nannejuvvo, omd. dakko bokte ahte doarjut sierra sámi preassafágalaš lávdegotti ásaheami  NSR áigu bargat dainna ahte:   beaivválaš oktasaš sámi TV-sáddagat viiddiduvvojit    radiosáddagat viiddiduvvojit ja ahte erenoamáš návccat geavahuvvojit ovdánahttit julev- ja åarjelsámi sáddagiid radios ja TV:s    sámi mánát ja nuorat galget oažžut dan fálaldaga ahte besset oažžut beaivválaš sáddagiid mat leat heivehuvvon juohke ahkái    sierralohpeeavttut priváhta radio- ja TV-mediaaktevrraide buoriduvvojit ja čuovvoluvvojit, vai ráhkaduvvo viiddis mediafálaldat sámi álbmogii – maid sámegillii  </p>
    <p><em type="bold">Sámi aviissat ja áigečállagat  </em>NSR áigu bargat dan ahte:   lasihuvvo preassadoarjja sámi aviissaide, vai oažžut máŋggabealát sámi preassa sihke sámegillii ja dárogillii    duohtan šaddet beaivválaš sámegielat almmuheamit    sihkkarastojuvvojit mánáide ja nuoraide fásta sámi áigečállagat, govvaráiddut ja spealut    doarjja oskku áigečállagiidda sámegillii sihkkarastojuvvojit  </p>
    <p><em type="bold">Mediaoahppu  </em>NSR áigu bargat dan ala ahte:   sámi journalistaoahppu Sámi allaskuvllas šaddá bachelor-dássái, ja čielggaduvvo vejolašvuođa oažžut master-oahpu medias ja journalistihkas ovttasráđiid eará eamiálbmotásahusaiguin    åarjel-, julev- ja nuortalašsámegielat journalisttaid rekrutteren sihkkarastojuvvo erenoamáš sisaváldineavttuid ja heivehuvvon lohkanfálaldagaid bokte    ahte ásahuvvo lassi- ja liigeoahppu sámi journalisttaide, ja daidda journalisttaide geat hálidit oahppat eambbo sámi diliid birra  </p>
    <p xml:lang="fin">
      <em type="bold">XII. RELIGIUVDNA JA EALLINOAIDNU </em>
    </p>
    <p>Vuoiŋŋalaš árvvut ja religiuvdna leat álo leamaš guovddáš oasit min olbmuid beaivválaš eallimis. ILO-konvenšuvnna ja Norgga lága mielde galgá juohkehaš ieš beassat válljet religiuvnna, ja danne áigu NSR deattuhit dan ahte servodagas galgá leat sadji sámi eallinoainnu árvvuide. Seammás lea maid deaŧalaš oažžut olbmuid dohkkehit ja gierdat juohkelágan eallinoainnuid ja maid dohkkehit juohkehačča seksuálalaš luonddu sámi servodagas.</p>
    <p>NSR áigu bargat dan ala ahte:   almmuhuvvo eallinorienterejuvvon girjjálašvuohta sámiide ja sámegillii, erenoamážit mánáide ja nuoraide    dorjojuvvojit religiuvnnalaš teavsttaid almmuheamit lohkkojuvvon báttiide mat leat jurddašuvvon čalmmehemiide, sidjiide geain lea lossa oaidnu ja boarrásiidda    Sámi Girkoráđđi nannejuvvo ekonomalaččat ja maid bargiidlogu bokte    sámegiela ja sálbmaárbevieruid geavaheapmi nannejuvvo sámi searvegottiin    čielggaduvvo dárbu eallinoaidnoneutrála sámi fálaldat mánáide ja nuoraide  Gaskariikkalaš riektenjuolggadusat mearkkašit hui ollu go galgá sihkkarastit eamiálbmogiid ja unnitlogu álbmogiid beroštumiid. Mis lea ovddasvástádus iežamet boahtteáigái ja eará eamiálbmogiid joavkkuid beroštumiide. Ja lea deaŧalaš ahte mii nannet iežamet beroštumi gaskariikkalaččat, iežamet barggus ja ovttasráđiid Norgga ja davviriikkaid eiseválddiiguin.</p>
    <p>Sámediggi galgá leat veahkkin go eamiálbmogat ja unnitlogu álbmogat barget vuođđo- vuoigatvuođaiguin ja go barget ráfi ovddas ja vearjjuid geahpidemiin. Sámediggi galgá ovttasbargat organisašuvnnaiguin ja orgánaiguin mat sihkkarastet eamiálbmogiid ja unnitlogu álbmogiid vuoigatvuođaid ja main lea ráfi ja vearjjuid geahpideapmi ulbmilin. EO ferte erenoamážit váldit vuhtii eamiálbmogiid dárbbuid iežaset davviriikkalaš strategiijain. Eamiálbmotovddasteami ferte nannet Barenstráđis ja Árktalaš ráđi orgánain.</p>
    <p>NSR áigu:   bargat dainna ahte nannet sámi ovttasbarggu Sámi parlamentáralašráđis ja Sámiráđis   bargat dainna ahte nannet ruošša sámiid vuoigatvuođaid ja vejolašvuođaid buotsámi ovttasbarggus   bargat Sámiráđi gaskariikkalaš eamiálbmot veahkkebarggu nannemiin   oččodit sámi miellahttovuođa Davviriikkaid ráđis   bargat nu ahte Sámekonvenšuvnna bargu gárvvistuvvo fargga, ja ahte konvenšuvdna šaddá guovddáš bargoreaidun das ahte ovddidit ovttasbarggu gaskal davviriikkaid ja Ruošša go lea sáhka sámi áššiin    bargat ahte rájiidrasttideaddji Interreg-prográmmat ovdánahttojuvvojit ja čuovvoluvvojit   bargat dainna ahte eamiálbmogat galget oažžut iežaset miellahtuid Barentsráđđái   bargat dainna ahte ruđalaš vuođđu eamiálbmogiid oassálastimii nannejuvvo sihke Barentsráđis ja Árktalaš ráđis   bargat dainna ahte sihkkarastit ruđalaš vuođu nu ahte eamiálbmogat galget beassat oassálastit Árktalaš Universitehtii   bargat dainna ahte eambbo riikkat ratifiserejit ILO-konvenšuvnna ja ahte dat dahkkojuvvo Norgga láhkan    bargat dainna ahte ON eamiálbmogiid Bistevaš Forum ja Erenoamáš raportevrra sajádat nannejuvvo siskkáldasat ON:s ja maid olggosguvlui    bargat dainna ahte šiehtadallamat eamiálbmotjulggaštusain gárvvistuvvojit, ja ahte julggaštus mearriduvvo ON:s ja maŋŋel čuovvoluvvo ráhkadettiin ON-konvenšuvnna eamiálbmogiid vuoigatvuođaid birra   bargat dainna ahte eamiálbmogiid kultuvra ja servodat galgá váldojuvvot vuhtii ON:a orgánain ja nášuvnnalaš eiseválddiin miehtá máilmmi – erenoamážit go lea sáhka das ahte divodit ja hukset servodagaid maŋŋel roasuid</p>
  </body>
</document>
