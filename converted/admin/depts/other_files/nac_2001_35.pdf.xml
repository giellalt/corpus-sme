<document xml:lang="sme" id="no_id"><header><title/><genre code="admin"/><author><unknown/></author><translator><unknown/></translator><translated_from xml:lang="nob"/><year>2001</year><wordcount>35111</wordcount><conversion_status type="standard"/><availability><free/></availability><multilingual><language xml:lang="nob"/></multilingual><parallel_text xml:lang="nob" location="nou200120010035000dddpdfa.pdf"/><metadata><uncomplete/></metadata><version>XSLtemplate  1.9 ; file-specific xsl  $Revision: 1.15 $; common.xsl  $Revision$; </version></header><body><p><em type="bold">Ovdasátni </em></p>
<p>Eanandoallodepartemeanta nammadii lávdegotti skábmamánu 5. beaivvi 1998, guorahallat geassemánu 9. beaivvi 1978 nr. 49 boazodoallolága, dainna ulbmiliin ahte evttohit rievdadit mearradusaid mat gusket boazodoalu hálddašeapmái ja siskkáldas dilálašvuođaide, dás maiddái iešguđet boazoeaiggádiid riektedilálašvuodaide.</p>
<p>Boazodoalloláhkalávdegoddi ovddidii iežas evttohusa njukčamánu15. beaivvi 2001 ja dat lea almmuhuvvon NOU 2001: 35.1. kapihtal <em type="italic">Čoahkkáigeassu </em>ja 11. kapihtal <em type="italic">Láhkaevttohus ja dasa </em><em type="italic">mearkkašumit </em>leat jorgaluvvon sámegillii ja almmuhuvvojit dá sierra. </p>
<p>Inger-marie A. Oskal lea evttohusa jorgalan sámegillii. Lávdegodde-lahttu John Henrik Eira lea guorahallan ja divodan jorgaleami.</p>
<p>Lávdegottis leat leamaš čuovvovaš lahtut:</p>
<p>Kapihtal 1</p>
<p><em type="bold">Čoahkkáigeassu </em><em type="bold">1.1 </em></p>
<p><em type="bold">Nammadeapmi ja váldi </em><em type="italic">2. kapihttalis </em>čilgejuvvo lávdegotti nammadeapmi ja váldi. </p>
<p>Boazodoalloláhkalávdegoddi nammaduvvuiskábmamánu 5. beaivvi 1998, 11 lahtuin. Okta lahttu manai eret lávdegottis njukčamánus 2000 ja bargu loahpahuvvui báhcán 10 lahtuin.</p>
<p>Lávdegottis lea leamaš čuovvovaš váldi: <em type="italic">Lávdegoddi galgá guorahallat geassemánu 9. </em><em type="italic">beaivvi 1978 nr. 49 boazodoallolága ulbmiliin rievdadit mearrádusaid mat gusket: 1. Boazodoalu stivremii ja hálddašeapmái 2. Boazodoalu siskkáldas dilálašvuođaide, dán </em><em type="italic">vuolde maiddái ovttaskas boazoeaiggádiid riektedilálašvuođa. </em></p>
<p>Eaktuduvvo ahte boazodoalu vuoigatvuođaid vuođđogažaldagat gieđahallojit Sámevuoigatvuođa lávdegotti viidáset barggu olis, gč. dán birra St.prp. nr. 49 (1997–98) čuoggá 8.3. <em type="bold">1.2 </em></p>
<p><em type="bold">Dálá dilálašvuođat ja gustojeaddji njuolggadusat (3. kap. – 8. kap.) </em><em type="italic">3. kapihtal </em>govvida dálá boazodoalu. Boazodoallu doaimmahuvvo sullii 140 suohkanis ja areálas mii brutto dahká 40 % Norgga eatnamiin. Cuoŋománu 1. beaivvi 2000 lei boazolohku sullii 170.000. Ealáhusas leat 561 doalu (driftsenhet) ja daidda gullet oktiibuot buori 2800 olbmo. Sullii 70 % boazodoalus lea Finnmárkkus. </p>
<p>Sámi boazodoallu lea juhkkojuvvon guhttanboazoguohtunguovlun, mat fas leat juhkkon 78 orohahkan. Boazodoalu doallovuohki ja iešguđet áigodatguohtumiid dárbu govviduvvo dán kapihttalis. Boazodoalus leat nanu árbevierut ja čilgejuvvo lagabut sosiála ja ovttasbargo-oktavuođa – siidda birra, mii lea boazodoalloservodaga guovddážis. Gilvaleaddji ealáhusdoaimmaid deaddu boazodoalu vuostá guoskkahuvvo maiddái. <em type="italic">4. kapihttalis </em>muitaluvvo boazodoalu ja alm-molaš eiseválddiid oktavuođa birra. Eiseválddiin lea leamaš rievddadeaddji oaidnu sámidilálašvuođaid hárrái, muhto maŋŋel Álttá-ášši lealeamaš stuorát beroštupmi sámi- ja boazodoalloáššiide. Dat lea vuhtton maiddái lágain. Riikkaidgaskasaš soahpamušat ja šiehtadusat leat ožžon eanet fuomášumi ja leat dál deaŧalaš vuođđun eiseválddiid politihkas sámiid guovdu. </p>
<p>Juohke jagi šiehtadallet stáhta ja Norgga Boa-zosápmelaččaid Riikkasearvi (NBR) boazodoallošiehtadusa, mas leat iešguđetlágán doarjjaortnegat boazodoalloealáhussii. <em type="italic">5. kapihttalis </em>muitaluvvo dálá boazodoallo-hálddašeami birra mii doaimmahuvvo Ráđđehusa, Eanandoallodepartemeantta, Boazodoallostivrra, guovllustivrraid ja orohatstivrraid, ja Boazodoallohálddahusa olis. Dáid ásahusaid bargu ja sajádat čilgejuvvo vuđolaččat. <em type="italic">6. kapihttalis </em>čilgejuvvojit dálá njuolggadusatvuoigatvuođa birra eaiggáduššat bohccuid ja doaimmahit boazodoalu. Sámi boazoguohtunguovlluin lea boazodoallovuoigatvuohta dušše sámi sogat olbmuin geat ásset Norggas. Olggobealde sámi boazoguohtunguovlluid lea prinsihpas buohkain vuoigatvuohta geain leat doarvái viiddis ja heivvolaš eatnamat dakkár doibmii, muhto sii dárbbašit doaibmalobi (konsešuvnna). </p>
<p>Maiddái doallo-ortnet (driftsenhet) čilgejuvvoja makkár sisdoallu das lea rievttálaš ja ekonomalaš oktavuođain. <em type="italic">7. kapihttalis </em>lea sámi boazodoalu riektevuođuja geavahanvuoigatvuođaid birra. Lágat guorahallojuvvojit, ja daid ovdabarggut, riektegeavaheapmi ja teoriija. Dál ii šat eahpiduvvo ahte boazosámiid geavahanvuoigatvuođain lea iešheanalaš riektevuođđu beroškeahttá lágas, ja ahte dáin vuoigatvuođain lea bággolotnunsuodjalus. <em type="italic">8. kapihttalis </em>lea eará riikkaid boazodoalu birra,vuosttažettiin Suoma ja Ruoŧa. <em type="bold">1.3 </em></p>
<p><em type="bold">Lávdegotti árvvoštallamat ja evttohusat (9. ja 11. kap.) </em><em type="bold">1.3.1 </em></p>
<p><em type="bold">Oppalaš árvvoštallamat </em></p>
<p>Dálá láhkamearrádusain boazodoalu siskkáldas áššiid birra lea vuosttažettiin almmolašrievttálaš sisdoallu. Olu áššit leat eiseválddiide mearridit. Geassemánu 9. beaivvi 1978 nr. 49 boazodoallolága(dás duohko maiddái gohčoduvvon 1978-láhkan) njuolggadusat leat hábmejuvvon nu ahte juohke ášši mearrideamis lea stuora árvvoštallanmunni. Láhka lea huksejuvvon dan oidnui ahte mearridanorgánat, ležžet dál orohatstivrrat, guovllustivrrat, Boazodoallostivra dahje departemeanta, sáhttet hui friddja mearridit. Leat unnán njuolggadusat hálddahusa árvvoštallamii, earret oppalaš hálddahuslaš prinsihpaid kontradiktoralaš gieđahallama ja bealákeahtesvuođa birra, ja dan birra ahte mearrádus galgá leat áššálaš, ii ge mielddisbuktit áššehis vealaheami.</p>
<p>Leat unnán njuolggadusat lágas alddis matnjuolga regulerejit vuoigatvuođaid ja geatnegasvuođaid boazodolliid gaskasaš oktavuođain. Láhka sáhttá addit dan ipmárdusa ahte easkka eiseválddiid mearrádusaid bokte dihto áššiin leat boazoeaiggádat geatnegasat čuovvut lágaid ja njuolggadusaid. Dalle šaddet almmolaš stivrenásahusat mearridit prinsihpaid ja njuolggadusaid boazodolliid gaskasaš áššiin. Dat dahká boazodolliide váttisin diehtit mii ain áigges áigái gusto, maiddái dan dihte go leat unnán johtočállosat ja njuolggadusat ráhkaduvvon lága olis.</p>
<p>Lávdegotti oaidnu lea ahte dálá láhká ii doarváibures čájet daid vuoigatvuođaid mat boazodolliin leat gaskaneaset. Dat ipmárdus ahte buot boazodolliin lea ovtta meari vuoigatvuohta geavahit guohtuneatnamiid, ja ahte lea hálddašan-orgánaid friddja árvvošteami duohken juohkit ja ráddjet nu ahte doaimmahuvvo bures ordnejuvvon boazodoallu, ii heive dainna oainnuin mii boazodolliin alddiineaset lea siskkáldas dilálašvuođaid birra. Dan dihte ferte njuolggadusaid ráhkadit ealáhusa árbevieruid ja sosiála vuogádagaid vuođul, ja daidda čatnat vuoigatvuođaid ja geatnegasvuođaid. Dat ii mávsse dan ahte eiseválddit eai šat dárbbaš reguleret ja bearráigeahččat ahte 1978-lága ulbmilparagráfa ulbmilat vuhtii váldojuvvojit, muhto baicca ahte lávdegotti árvalusa vuođul šaddá eiseválddiid doaibma earalágán go dálá dilis.</p>
<p>Láhkalávdegoddi atná deaŧalažžan oažžut áigáinjuolggadusaid boazodoalu iežas árbevieruid ja kultuvrra vuođul, mat dasa lassin fuolahit ovttaskas boazodolliid riektesihkarvuođa.1978-lágas leat doallu (driftsenhet) ja orohatboazodoalu vuođđo-ovttadahkan, muhto dat ii heive boazodoalu árbevirolaš ekonomalaš ja sosiála vugiide. Hui hárve bargá boazodoalli akto. Son bargá ovttas earáiguin, ja sii gullet ovtta siidii. Lávdegoddi atná hui deaŧalažžan bidjat siidda guovddážii ođđa lágas.</p>
<p>Vai boazoeaiggádiidda šaddet ovdalgihtii čiel-gaset dilálašvuođat ja stuorát riektesihkarvuohta,de ferte lágas čielgaseappot daddjot makkár vuoigatvuođat ja geatnegasvuođat juohkehaččas leat.</p>
<p>Lávdegoddi lea mielas doalahit orohat-ortnega,muhto nu ahte orohatstivrras eai šat galgga leat almmolašrievttálaš doaimmat. Seammaládje háliida lávdegoddi doalahit ortnega mas lea okta ovddasvástideaddji jođiheaddji. Lávdegoddái lea leamaš stuora hástalussan gávnnahit njuolggadusaid mat ásahit oktavuođa ovddasvástideaddji doalu, siidda ja orohaga gaskka. Jus ii boađe áigái oktavuohta dáid gaskka, de šaddet resursahálddašanváttisvuođat ain bistit.</p>
<p>Láhkalávdegoddi lea atnán dárbbašlažžanođasmahttit 1978-lága hámi. Lea dárbbašlaš juohkit soames paragráfaid vai njuolggadusat šaddet čielgaseappot. Dasto lea sávahahtti sirddášit soames mearrádusaid. Danne lea lávdegoddi gávnnahan ahte ođasmahttima boađus berre leat ođđa boazodoalloláhkaevttohus. Departemeanta diehtá lávdegotti oainnuid dán dáfus, ii ge leat vuosttaldan dakkár jurdaga.</p>
<p>Ferte deattuhuvvot ahte lávdegoddi leaárvvoštallan dušše daid njuolggadusaid maid lávdegotti váldi sisttisdoallá. Mearrádusat mat gusket boazodoalu ja olggobeale máilmmi gaskavuođaide, namalassii 1978-lága 3. ja 6. kapihttalat ja 28., 29. ja 30. paragráfat čuvvot ođđa láhkaevttohussii seamma sisdoaluin, muhto eará paragráfanummariiguin.</p>
<p>Lea maiddái olggobealde lávdegotti válddievttohit njuolggadusaid doarjagiidda Boazodoallošiehtadusa olis. Almmátge oaivvilda lávdegoddi ahte doarjjaortnega berre dárkileappot guorahallat dainna ulbmiliin ahte ásahit boazoeaiggádiidda stuorát riektesihkarvuođa.</p>
<p>Lávdegoddi deattuha ahte ođđa láhkamearrá-dusat iešalddiset eai ásat stuorát riektesihkarvuođa ja buoret hálddašeami. Dasa lassin dárbbašit guoskevaš eiseválddit eambbo máhttu sámi boazodoalu birra. Dat ii guoskka dušše boazodoallohálddahusa virgeolbmuide, muhto maiddái eará almmolaš ásahusaid virgeolbmuide geat gieđahallet boazodollui guoskevaš áššiid, ja nu maiddái justissuorgái, nugo politiijai ja duopmostuoluide. Virgeolbmot geain ii leat dát máhttu, berrejit oažžut dárbbašlaš oahpu. <em type="bold">1.3.2 </em></p>
<p><em type="bold">Siida </em></p>
<p><em type="italic">Čuoggás 9.2 </em>1 čilgejuvvo dárkileappot mii lea siida jadan sajádat láhkaevttohusas. Gohčodit juoidá siidan eaktuda boazosámi ipmárdusa mielde čuovvovačča: a) boazoealub) ahte eallu dollojuvvo čoahkis ja guođohuvvo/bearráigehččojuvvoc) dábálaččat ovtta dahje eanet boazodoallobear-rašiid geain leat bohccot ovttas </p>
<p>Siida ii leat dušše bargo-oktavuohta, muhto maiddái boazoguohtuneatnamiid árbevirolaš geavaheami vuođđun.</p>
<p>Lávdegotti hástalussan lea leamaš ráhkaditnjuolggadusaid mat heivejit iešguđetlágán siidaortnegiidda mat leat sámi boazodoalus. Dan dihte eai berre njuolggadusat leat beare čavga, muhto eai nu loažža ge ahte dain duohtaságas ii leat rievttálaš mearkkašupmi. Lávdegoddi lea evttohan njuolggadusaid mat vuhtii váldet sihke geassesiidda ja dálvesiidda. Siidda rievttálaš dárkkuhus boahtá ovdan máŋgga dáfus: 1. <em type="italic">Orohatstivren </em>. Evttohuvvon njuolggadusainorohatstivrra birra lea eaktuduvvon ahte buot geassesiiddain (geasseorohagain) galgá leat iežas stivramiellahttu, gč. čuoggá 1.3.6 dás maŋŋelis. Jus orohagas leat eanet go čieža geassesiidda, de evttoha lávdegotti eanetlohku, buohket earret okta, ahte stivradoaibma manná vuoruid mielde. Livččii sávahahtti ahte maiddái buot dálvesiiddat oččoše stivralahtu, muhto de šattaše olu orohatstivrrat beare stuorrát. Dan sadjái evttoha eanetlohku ahte geassesiidda stivradoaibma manná vuoruid mielde geassesiidda iešguđet joavkkuid gaskka. Muhtun sajiin leat dát iešguđet joavkkut dálvesiiddat. Eará sájiin lea earaládje, muhto dat ii mávsse ahte eai sáhte leat iešguđet joavkkut doppe nai. Boazodoallit mearridit ieža movt sii háliidit leat joavkun.2. <em type="italic">Guohtungeavahan </em>- <em type="italic">njuolggadusat </em>. Orohatstivrradeaŧaleamos doaimmaid gaskkas lea ráhkadit guohtungeavaheapmái njuolggadusaid, gč. čuoggá 1.3.7 dás maŋŋelis. Dát guohtungeavahan-njuolggadusat galget ráhkaduvvotiešguđet siiddaid árbevirolaš guohtungeavaheami vuođul, sihke geasse- ja dálvesiiddaid dáfus. Maŋemus logijagiid lea siiddaid árbevirolaš geavaheapmi iešguđet sivaid geažil leamaš garra deattu vuolde. Lávdegotti oainnu mielde lea deaŧalaš fas oažžut áigái árbevirolaš geavaheami, ja ráhkadit njuolggadusaid mat suodjalit dan.3. <em type="italic">Boazolohku </em>. Lea siida, ii ge orohat man vuođulboazolohku galgá mearriduvvot, gč. čuoggá 1.3.8 dás maŋŋelis.4. <em type="italic">Siidaoassi </em>. </p>
<p>Nugohčoduvvon siidaosiidásaheami bokte mearridit siidda boazodoallit ieža man galle ovddasvástideaddji doalu siiddas galget leat, geahča čuoggá 1.3.3 dás maŋŋelis.</p>
<p>Lávdegoddi evttoha maiddái njuolggadusaid siidda siskkáldas dilálášvuođaide, dás maiddái njuolggadusaid siidastivrra, siidakássa ja siidafoandda birra ja bargogeatnegasvuođaid ja investeremiid birra, geahča láhkaevttohusa § 8–10 rájes § 8–16 rádjái. <em type="bold">1.3.3 </em></p>
<p><em type="bold">Siidaoassi </em></p>
<p>Lávdegoddi evttoha ahte dálá doallo-ortnet (driftsenhet) heaittihuvvo ja dan sadjái boahtá siidaoassi, geahča dárkileappot <em type="italic">čuoggá 9.3 </em>2 ja láhkaevttohusa § 4–2 § 4–4 rádjái. </p>
<p>Lávdegotti oainnu mielde leat dálá doallo-ortne-gis máŋga heajos beali. Earret eará ii váldde doalloortnet vuhtii dan ahte siida lea bargo-oktavuohta. Seammás lea dárbu dárkileappot čielggadit gii lea doalu ovddasvástideaddji jođiheaddji – sihke siskkáldasat ja muđui servodaga ektui. Sáhtášii gal maiddái dahkat siidda ovddasvástideaddji ásahussan, muhto siiddas sáhttet olbmot lotnahuvvat ja erenoamážit rievddada dálvesiiddastallan.</p>
<p>Lávdegoddi dáhttu doalahit dan ortnega ahtesis geain lea gullevašvuohta boazosámi álbmogii, galgá leat viiddis vejolašvuohta eaiggáduššat bohccuid, nu ahte sii sáhttet dainna lágiin doalahit gullevašvuođa boazodollui. Seammás ferte leat áibbas čielggas gii lea doalu ovddasvástideaddji ja jođiheaddji. Vuosttažettiin ferte lágas čielgasit daddjot geas lea ovddasvástádus fuolahit ahte lága mearrádusat boazologu ja guohtunáiggiid birra čuvvojuvvojit. Dan dihte eat beasa das ahte ovddasvástádus ferte biddjot ovttaskas olbmuide.</p>
<p>Lávdegoddi oaidná maid dárbbašlažžangáržžidit álggahemiid boazodollui, muhto oaivvilda ahte boazodoallit ieža fertejit eanet stivret geat galget beassat álgit. Siida ferte ieš mearridit gii galgá oažžut ovddasvástádusa doaimmahit boazodoalu doppe. Dálá ortnega mielde gáibiduvvo ahte doallu (driftsenhet) vuos oažžu doaibmalobi eiseválddiin. Go lávdegoddi evttoha ahte ealáhus ieš – namalassii siida – eanet galgá mearridit ođđaálggahemiid, de leat válljen garvit sáni driftsenhet, masa juo boazodoallu muđui ii leat nu mielas. Dan sadjái leat mii ásahan ođđa sániid: siidaoassi ja siidaoasi ovddasvástideaddji jođiheaddji – čájehan dihte ahte doallu man birra dás lea sáhka ii sáhte gehččot sierra, muhto ahte dat gullá stuorát oktavuhtii, namalassii siidii.</p>
<p>Lávdegoddi evttoha ahte dálá doaluid (driftsen-hetaid) jođiheaddjit šaddet siidaosiid jođiheaddjit, gč. evttohusa § 4–3, 1. čuoggá. Ođđa siidaosiid ásaheapmi gáibida ovttamielalašvuođa siiddas, gč. § 4–3, 2. čuoggá. Lassi eaktun lea ahte ođđa siida-osiid ásaheapmi ii dagat ahte siidda mearriduvvon boazolohku lassána.</p>
<p>Jus dál leat omd. guokte doalu muhtun siiddas,de daid eaiggádat šaddaba evttohusa mielde goabbat siidaoasi jođiheaddjin ja sáhttiba ásahit siidii eanet siidaosiid jus leaba ovttaoaivilis.</p>
<p>Go dás namuhuvvo siida, de oaivvilduvvo geas-sesiida, namalassii sii geain lea oktasaš geasseorohat. Dat geat leat geasset ovttas, sáhttet muđui jagis leat unnit joavkun, mii dalle lea bargo-oktavuohtan. Dákkár unnit siiddat berrejit sáhttit ásahit ođđa siidaosiid, vaikko eai buohkat geasseorohagas leat ge mielas dasa. Dalle lea nu ahte ovdal go sii besset ásahit ođđa siidaosiid, de ferte sidjiide mearriduvvot sierra boazolohku, ja sii galget doalahit boazologu dan mielde, gč. evttohusa § 4–3, 2. čuoggá mearkkašumiid.</p>
<p>Siidaoasi ovddasvástideaddji jođiheaddji galgásáhttit sirdit jođihanovddasvástádusa soapmásii gii sáhttá doaimmahit boazodoalu su maŋŋel, gč. evttohusa § 4–7.</p>
<p>Geasa son sáhttá sirditjođihanovddasvástadusa lea seamma go 1978-lága 4. § mielde, muhto lávdegoddi lea geahččalan njulget dálá njuolggadusain unohis beliid. Čujuhit evttohuvvon § 4–7 ja § 4–9 ja daid mearkkašumiide.</p>
<p>Okta lávdegotti lahtuin ii ollásit doarjjo evtto-huvvon njuolggadusaid siidaoasi birra. <em type="bold">1.3.4 </em></p>
<p><em type="bold">Bálddalas álggahanoassi </em></p>
<p>Dála njuolggadusaid dáfus doalu (driftsenhet) birra lea leamaš váttisvuohtan áigái oažžut njuovžilis buolvamolsunortnegiid. Njulgen dihte dán de evttoha lávdegoddi ahte ásahuvvo ortnet man sáhttá gohčodit bálddalas álggahanoassin, gč. čuoggá 9.3.33.</p>
<p>Lávdegoddi evttoha ahte siidaoasi jođiheaddjigalgá sáhttit ásahit bálddalas álggahanoasi, man nuorat buolvva olmmoš nammaduvvo jođihit. Diekkár bálddalas álggahanoasi ii sáhte ásahit ovdal go siidaoasi jođiheaddji deavdá 50 jagi, geahča evttohusa § 4–4.</p>
<p>Addimiin bálddalas álggahanoasi nuoratbuolvva olbmui sihkkarastojuvvojit sutnje oadjebas bargodilálašvuođat dassá go dábálaš siidaoasi jođiheaddji heaitá. Bálddalas álggahanoasi ortnet galgá sihkkarastit njuovžilis buolvamolsuma. Diekkár vejolašvuođa haga šattašii garra deaddu ásahit ođđa siidaosiid. Namahus bálddalas álggahanoassi lea válljejuvvon čájehan dihte ahte dat gullá dábálaš siidaoassái ja ahte dat galgá sihkkarastit nuorat buolvva vuoigatvuođaid. Bálddalas álggahanoasijođiheaddjis leat doaimma dáfus seamma vuoigatvuođat, ovddasvástádus ja geatnegasvuođat go siidaoasi jođiheaddjis.</p>
<p>Lávdegotti eanetlohku, buohkat earret okta,evttohit ahte sáhttá ásahuvvot dušše okta bálddalas álggahanoassi guđe nai siidaoassái. Dat mearkkaša ahte jus bearrašis leat eanet mánát boazodoalus, de fertejit váhnemat válljet guhte sis oažžu bálddalas álggahanoasi. Vaikko dušše okta mánná sáhttá oažžut bálddalas álggahanoasi, de ii dárbbaš dat mearkkašit ahte dat earát masset vejolašvuođa oažžut siidaoasi. Jus siidda siidaosiid jođiheaddjit leat ovttaoaivilis, de sáhttet sii ásahit ođđa siidaosiid eará mánáide.</p>
<p>Stuora siiddain gos leat olu siidaoasit sáhttá galleat váttis olahit ovttamielalašvuođa ođđa siidaosiid ásaheapmái jus dat mielddisbuktá ovdamuniid ovtta bearrašii earáid ovdalii. Unna siiddažiin, gos soitet leat dušše guokte siidaoasi, sáhttiba dat ásahit bálddalas álggahanoasi goabbá nai ja dasa lassin soahpat ásahit vel ođđa siidaosiid. <em type="bold">1.3.5 </em></p>
<p><em type="bold">Mearka </em></p>
<p><em type="italic">Čuoggás 9.4 </em>4 evttoha lávdegoddi joatkit dálá njuolg-gadusaid mearkka birra, muhto nu ahte njuolggadusat biddjojit njuolga láhkii, eai ge láhkaásahusaide nugo dál. Dát evttohuvvo earret eará deattuhit daid nanu árbevieruid mat gullet boazomerkii. Lávdegoddi evttoha rievdadit merkema dála áigemeriid. 1978-lága mearrádusain daddjo ahte miessi galgá merkejuvvot ovdal golggotmánu 31. beaivvi, muhto ahte lea vejolaš máŋidit miessemánu 31. beaivái. Dát vuosttaš áigemearri lea dagahan ahte muhtumat navdet geažotbealji leat almmolaš opmodahkan maŋŋel golggotmánu 31. beaivvi. Lávdegoddi evttoha dušše ovtta áigemeari merkemii, namalassii miessemánu 31. beaivvi jagi maŋŋel go lea riegádan. Geahča eanet lávdegotti evttohan merkennjuolggadusaid birra láhkaevttohusa 7. kapihttalis. <em type="bold">1.3.6 </em></p>
<p><em type="bold">Orohat ja orohatstivren </em></p>
<p><em type="italic">Čuoggás 9.5 </em>5 guorahallojuvvo orohaga ja orohat-stivreme ortnet. Lávdegoddi evttoha doalahit orohatortnega ja evttoha njuolggadusaid orohatjuohkimii, geahča evttohusa § 8–1. </p>
<p>Orohatstivrii gullet dál sihke priváhtarievttálašja almmolašrievttálaš doaimmat, ja dat dahká váttisvuođaid. Bealálašvuođavárra lea stuoris, ja dan lea Siviilaáittardeaddji mearkkašan.</p>
<p>Orohatstivrra válddi eahpečielga njuolgga-dusat addet orohaga eanetlohkui vejolašvuođa boastut geavahit iežaset válddi ovddidit iežaset beroštumiid ovdalii orohaga oktasaš beroštumiid, njuolggo vahágin unnitlohkui.</p>
<p>Berre ain leat orohatstivra man orohaga boazo-doallit válljejit, muhto stivra berre leat priváhtarievttálaš orgána. Dán stivrra sáhttá buohtastahttit gilialmennega stivrrain. Priváhtarievttálaš orgánan oažžu orohatstivra válddi mearridit iešguđet siskkáldas áššiid, áššiid mat gusket resursahálddašeapmái ja guohtumiid suodjaleapmái. Áššit mat gusket ovttaskas olbmuid boazodollui leat olggobealde orohatstivrra válddi. Seammaládje go eará priváhtarievttálaš orgánaiguin nai, de ferte orohatstivra maid leat vissis almmolaš bearráigeahču vuolde.</p>
<p>Go orohatstivrra lahtut ieža nai leat boazodoal-lit, ja alddiineaset lea gullevašvuohta olu daid áššiide maid gieđahallet, de lea deaŧalaš sihkkarastit ahte eanetlohku ii geavat iežas válddi govttohemet duolbmat unnitlogu beroštumiid. Lea nappo deaŧalaš ásahit čielga njuolggadusaid dasa maid stivra sáhttá mearridit, ja nu eastadit soaittáhagaid.</p>
<p>Deaŧalaš vuohki sihkkarastit ahte unnitloguberoštumit vuhtii váldojuvvojit lea ásahit njuolggadusaid mat dáhkidit iešguđet siiddaide stivrasaji. Lassin dása evttoha lávdegoddi boazoeaiggádiidda geat atnet iežaset govttohemet gieđahallon, vejolašvuođa ovddidit orohatstivrra gieđahallama bealákeahtes orgána árvvoštallamii.</p>
<p>Orohagat leat iešguđet sturrodagas, stuora oro-hagaid rájes gos iešguđet joavkkut doibmet áibbas sierralaga, unna orohagažiid rádjai mat leat birra jagi dahje osiid jagis ovttas. Evttohuvvon njuolggadusat leat nu ahte heivejit buot sturrosaš orohagaide.</p>
<p>Láhkaevttohusa mielde galget orohatstivrrasorohaga iešguđet joavkkut ovddastuvvot. Stivra nappo ii válljejuvvo jahkečoahkkimis, gos buohkain leat ovttadássásaš jienat. Dakkár ortnet sáhtášii dagahit ahte seammahagain álo livččii eanetlohku orohatstivrras. Orohatstivra galgá hálddašit orohaga oktasaš resurssaid, nugo guohtumiid, ja dalle ferte dáhkiduvvot ahte orohaga buot guohtunguovllut leat áiggi vuollái ovddastuvvon stivrras. Dan dihte válljejit dat siidaoasit stivralahtuid ovttas geat leat ovttas geasseorohagas.</p>
<p>Geassesiiddas sáhttet leat máŋga joavkku, dál-vesiiddat dahje bearrašat. Dát váldojuvvo vuhtii mearrádusain iešguđet geassesiiddaid orohatstivraevttohasa válljema birra. Maiddái geassesiidda stivraovddasteaddji válljemis galgá fuolahit ahteokta joavku ii álo oaččo stivraámmáha, geahča evttohusa § 8–2 nuppi ja goalmmát lađđasiid.</p>
<p>Lávdegoddi lea juohkásan orohatstivrra válljemanjuolggadusaid dáfus. Eanetlohku evttoha ahte orohatstivra válljejuvvo geassesiiddaid vuođul, gč. čuoggá 9.5.2.16. Unnitlohku evttoha válgabiiriid daid orohagaide main leat eanet go čieža geassesiidda, geahča čuoggá 9.5.2.27.</p>
<p>Lávdegoddi evttoha maiddái dárkilet njuolgga-dusaid orohaga jahkečoahkkima birra ja geas lea jienastanvuoigatvuohta, geahča evttohusa § 8–8 ja § 8–9. Evttohuvvojit njuolggadusat orohatkássa ja orohaga boazodoallofoandda birra ja dáid ruđaid dárkkisteami (revišuvnna) birra, geahča § 8–5, § 8–6 ja § 8–7. <em type="bold">1.3.7 </em></p>
<p><em type="bold">Geavahan-njuolggadusat </em></p>
<p><em type="italic">Čuoggás 9.6 </em>8 čilge lávdegoddi geavahan-njuolgga-dusaid dárbbu duogáža. Orohatstivrra deaŧaleamos doaimmaid gaskkas lea ráhkadit geavahannjuolggadusaid. Dán birra leat njuolggadusat láhkaevttohusa 9. kapihttalis. </p>
<p>Erenoamášdeaŧalaččat leat njuolggadusat guohtungea-vaheami ja boazologu birra. Láhkaevttohusas leat maid sierra mearrádusat maid ferte muittus atnit diekkár njuolggadusaid ráhkadettiin, geahča evttohusa § 9–3 ja § 9–4.</p>
<p>Orohat galgá geavahan-njuolggadusain maid-dái mearridit orohaga oktasaš rusttegiid geavaheami, nugo gárddiid ja eará oktasaš rusttegiid. Galget ráhkaduvvot njuolggadusat mohtorfievrruid geavaheami birra guohtuneatnamiid vuhtii váldima várás. Orohaga eará oktasaš resurssat sáhttet leat boazodoallofoanda ja eará ruđat.</p>
<p>Orohagas sáhttá máŋgga dáfus leat dárbbašlašráhkadit njuolggadusaid iešguđet jagiáigeguohtumiid geavaheapmái. Man dárkilat dat galget leat, lea iešguđet guovlluid dilálašvuođaid duohken. Mađi stuorát soahpameahttunvuođat siiddaid gaskka leat guohtumiid geažil, dađi dárkileappot fertejit njuolggadusat leat. Unnimus mearis galget njuolggadusat čielggadit dáid beliid: 1. Iešguđet jagiáigeguohtumiid guohtunáiggiid,jus eai leačča birrajagi guohtumat2. Juohke dálvesiidda guovddáš siidasaji 3. Njuolggadusaid johtima birra earáid geasseoro-hagaid čađa4. Njuolggadusaid johtima birra eará dálvesiid-daid guovddáš siidasajiid čađa5. Govvidit geasseorohaga6. Govvidit johtimiid iešguđet jagiáigeguohtumiidgaskka7. Njuolggadusaid johtimiid birra</p>
<p>Njuolggadusat guohtungeavaheami birra galget ráhkaduvvot eatnamiid árbevirolaš geavaheami vuođul ja ovddidit ávkkálaš geavahanortnegiid. Eanetlohku, buohkat earret okta lahttu, dáhttot maiddái mearrádusa dan birra ahte guohtungeavaheami njuolggadusat eai galgga šaddatvuostálaga ovttaskas siidda vuoigatvuođaiguin maid siida lea ásahan erenoamáš riektevuođu olis, geahča evttohusa § 9–3 nuppi lađđasa.</p>
<p>Lávdegoddi lea maiddái geahččalan láhkiievttohit njuolggadusaid buori boazodoallovieru birra. Dat leat njuolggadusat guođoheami birra, § 6–2, geahčadeami birra, § 6–3, eará siiddaid bohccuid áimmahuššama birra, § 6–4, rátkkašeami birra, § 6–5, ja njuolggadusat gárddástallamiid dieđiheami birra, § 6–6. <em type="bold">1.3.8 </em></p>
<p><em type="bold">Boazolohku </em></p>
<p><em type="italic">Čuoggás 9.7 </em>9 guorahallojit dála njuolggadusat boa-zologu birra. Váttisvuohtan dálá njuolggadusaiguin lea ahte boazologu njuolggadusat leat čadnon orohahkii ja dollui (driftsenhet). Boazologu mearrideapmi mii ii váldde vuhtii siidda, sáhttá unohasat čuohcat. </p>
<p>Lávdegoddi oaivvilda ahte boazologu mearri-deamis ferte vuhtii váldit siiddaid ja daid guohtuneatnamiid mat siiddain leat.</p>
<p>Lávdegotti evttohusa mielde galgá bajimus boa-zolohku mearriduvvot geassesiidii, geahča evttohusa § 9–4.</p>
<p>Orohagain gos dálveguohtumat bidjet rájiid,sáhttá boazolohku mearriduvvon geasseguohtumiid ektui šaddat beare allat. Orohaga boazologu ii sáhte nappo dušše geasseguohtumiid vuođul mearrridit. Ferte buot jagiáigeguhtumiid geahččat ovttas, ja gáržžimus guohtumat šaddet mearridit man allat boazolohku sáhttá leat.</p>
<p>Boazologu mearridettiin ferte maiddái muittusatnit guohtunáiggiid, gč. § 9–5. Jus dálveguohtumat leat gáržžimusat, de leat maiddái guohtunáiggit deaŧalaččat. <em type="bold">1.3.9 </em></p>
<p><em type="bold">Boazodoalu hálddašeapmi </em></p>
<p><em type="italic">Čuokkis 9.8 </em>10 lea boazodoalu hálddašeami birra. </p>
<p>Lávdegoddi čujuha boazodoallohálddašeamiguorahallamii man Norsk institutt for by- og regi-onforskning, NIBR lea čađahan, ja mii lea almmuhuvvon NIBR-Prošeaktaraportan 2000: 16, Reindriftsforvaltningen – en evaluering av organisasjon og virksomhet (Boazodoallohálddašeapmi – organisašuvnna ja doaimma evalueren).</p>
<p>Ásahus lea unni dan ektui go dasa gullá sihkenáššuvnnalaš ja guovllulaš/báikkalaš boazodoalu hálddašeapmi, ja unni bargguid viidodaga ja hivvodaga ektui. Dát šaddá ge erenoamáš čielggasin go buohtastahttá hálddahusa Finnmárkku ossodaga eanandoalu vástideaddji hálddašanorganisašuvnnain.</p>
<p>NIBR mielde lea boazodoallohálddahusas vái-levaš gelbbolašvuohta. Dál leat stuorát gelbbolašvuođagáibádusat – boazodoallofágalaččat, ekonomalaččat ja juridihkalaččat – go boazodoallohálddahusa ásahettiin 1970-logu loahpas. Maiddái jođiheapmái leat dál eará gáibádusat go dalle. Lávdegotti oaidnu dálá boazodoallohálddahusa organiserema ja doaimma dáfus lea mihá muddui seamma go NIBR oaidnu lea evaluereme vuođul.</p>
<p>Váttisvuođat leat vuosttažettiin guovtti oasis:1. Hálddahus ii čuovvol lágaid ja njuolggadusaidrihkkuma2 . Hálddahus lea beare sierra eará almmolašhálddašeami ektui mas lea dahkamuš boazodoaluin1. čuoggás namuhuvvon dilálašvuođat leat dábálaččat dan sivas go láhkamearrádusat leat eahpečielgasat. Lávdegoddi lea dán geahččalan njulget iežas láhkaevttohusa bokte. Láhkamearrádusat iešalddiset eai leat doarvái njulget diekkár diliid. Lassin gáibiduvvo hálddahusas gelbbolašvuohta gieđahallat váttis juridihkalaš gažaldagaid mat dávjá bohciidit boazodoallolágačađaheamis ja čuovvoleamis.</p>
<p>Lávdegotti oainnu mielde lea dálá ortnegaheadjuvuohtan ahte boazodoallohálddahus lea unni ja nu sierra eará hálddašeamis. Dálá ekonomalaš ja olmmošlaš návccaiguin lea hálddahussii váttis hukset doarvái gelbbolašvuođa buot sávahahtti surggiin.2. čuoggás namuhuvvon dilálašvuođat gusketerenoamážit areálahálddašeapmái. Deaŧalaš mearrádusat areálageavaheami birra dahkkojit doppe gos boazodoalus ii leat ovddasteaddji ja gos boazodoalu beroštumit dávjá vuoittahallet gilvaleaddji eanangeavaheddjiide.</p>
<p>Hálddahusa sierravuođas lea maiddáimearkkašupmi eará deaŧalaš boazodoalloáššiin, nugo ovdamearkka dihte boraspirehálddašeamis, birashálddašeamis ja servodatplánemis.</p>
<p>Norggas doaimmahuvvo boazodoallu mehciingos maiddái leat bivdu ja eará meahcce-ealáhusat,turisma ja bartahuksen. Dáin guovlluin soitet eiseválddit maiddái háliidit doarjut stuorátealáhusovddidemiid, nugo minerálaindustriija, elfápmohuksemiid jna. Boazodoalus leat olu sajiin guohtuneatnamat giliid lahka gos huksenáigumušat leat boazodollui áittan.</p>
<p>Johtti ealáhussan rasttida sámi boazodoallusuohkanrájiid ja vásiha beaivválaččat ahte boazodoallu lea unnán adnon árvvus suohkaniin mat eai leat boazodolliid ruovttusuohkanat. Guohtuneatnamiid gáhttema rahčámuš lea losimus suohkaniin mat eai leat boazodolliid ruovttusuohkanat. Vel ruovttusuohkaniin nai vásihit oallut boazodoallit unnán ipmárdusa boazodoalu dárbbuide.</p>
<p>Hálddahusa sierra sajádat ja váilevaš oktavuohtaeará guovllulaš ja báikkálaš hálddašeapmái dagaha máŋgga dáfus váttisin ealáhussii oažžut oainnuidis ovdan deaŧalaš servodatplánaáššiin.</p>
<p>Olles lávdegoddi oavvilda ahte lea dárbbašlašrievdadit hálddašanortnega.</p>
<p>Lávdegotti eanetlohku, buohkat earret okta,evttohit hálddašanvuogi mas fylkkaboazodoallostivra ja fylkkamánni dan čállingoddin atná hálddašanovddasvástádusa guovllulaš dásis.</p>
<p>Náššuvnnalaš dásis lea hálddašanovddasvástádus Boazodoallostivrras oktan guovddáš čállingottiin – Stáhta boazodoallohálddahusain.</p>
<p>Unnitlohku ballá ahte boazodoalloberoštumitvuoittahallet gilvvus eará beroštumiiguin jus hálddašeapmi sirdo guovllu dásis fylkkamánnái, erenoamážit areálaáššiin. Eanetlogus lea nappo eará oaidnu dás ja bidjá eanemus deattu dasa ahte fylkkamánnis lea juo ovddasvástádus áššiin mat leat mearrideaddji deaŧalaččat boazodollui. Go fylkkamánnis dál ii leat ovddasvástádus boazodoalu áššiin, de leat dat lávdegotti oainnu mielde sivvan dasa go fylkkamánni ii čájet doarvái beroštumi boazodoallogažaldagain.</p>
<p>Fylkkamánni ii leat politihkalaš orgána, ii gegalgga politihkalaččat vuoruhit ja vihkkedit iešguđet beroštumiid nugo fylkkagielda dahje departemeanta. Fylkkamánni bargu lea fuolahit ahte náššuvnnalaš politihkka čađahuvvo guovlluin. Fylkkamánni lea nappo hárjánan doaibmat iešguđet departemeanttaid ja direktoráhtaid ektui. Eanetlogu oainnu mielde ferte fylkkamánni maiddái doaibmat Sámedikki politihka ektui dađi mielde go Sámedikki váldi lassána.</p>
<p>Dálá guovllukantuvrraid sirdin fylkkamánnivuollái mielddisbuktá ahte ásahuvvo sierra boazodoallo-fágaossodat fylkkamánni doaimmahussii, seammaládje go juo leat eanan- ja vuovdedoalus ja birasgáhttemis. Ii leat nappo sáhka bidjat boazodoalloáššiid juo ásahuvvon ossodagaide fylkkamánni doaimmahusas. Ahte hálddašeapmi sirdo-juvvo fylkkamánni vuollái, ii dárbbaš mearkkašit ahte buot virgeolbmot sirdojuvvojit dohko gos fylkkamánni lea. Dárbbašuvvojit guovllukantuvrrat mat eai leat beare guhkkin eret boazodolliid ássanja orrunbáikkiin. Guovllukantuvrrat galget leat service- ja veahkehandoaimmahusat, muhto dain ii galgga leat mearridanváldi.</p>
<p>Nu movt namuhuvvon, de árvala lávdegottieanetlohku ahte ásahuvvo ođđa stivra fylkkadásis ja ahte dát stivra oažžu sullii seamma doaimma go dálá guovllustivrrain lea. Fylkkaboazodoallostivrras šaddá eará oktiibidjan go dálá guovllustivrrain, geahča čuoggá 9.8.711. Fylkkaboazodoallostivrii galget boazoeaiggádat ieža válljet áirasiid, ja nu maiddái Sámediggi ja fylkkadiggi. Boazoeaiggádat galget leat eanetlogus stivrras. Fylkkamánni (boazodoallo-ossodaga bokte) doaibmá fylkkaboazodoallostivrra čállingoddin ja oažžu maid muhtun áššiin mearridanválddi.</p>
<p>Evttohuvvo ahte Stáhta boazodoallohálddahusfuolaha <em type="italic">náššuvnnalaš dási </em>doaimmaid boazodoallostivrra jođiheami olis. Evttohus lea dálá Boazodoallostivrra ja boazodoallohálddahusa Álttás joatkin. Boazodoallostivrii nammadit áirasiid boazodoallit, Sámediggi ja fylkkadiggi. Boazodoallit galget leat eanetlogus. </p>
<p>Boazodoallostivra oktan Stáhta boazodoallo-hálddahusain lea váidinásahussan fylkkaboazodoallostivrra ja fylkkamánni mearrádusaid dáfus.</p>
<p>Departemeanta galgá ain leat boazodoallo-hálddašeami bajit ásahus, ja atnit láhkaaddi ovddasvástádusa ja fuolahit láhka- ja njuolggadusbarggu bokte ahte ráđđehusa politihkalaš ulbmilat čađahuvvojit. Departemeanttas galgá ain leat váldi stivret Boazodoallostivrra ovttaskas áššiin, dahje ieš dahkat mearrádusaid bajit orgánanhálddašanlága olis. Lávdegotti mielas galgá maiddái Sámedikkis leat guovddáš sadji náššuvnnalaš boazodoallopolitihkas, ja dan oktavuođas berre Sámediggi searvat láhkaásahusaid ráhkadeapmái boazodoallolága olis.</p>
<p>Unnitlohku, okta lahttu, evttoha doalahit dáláortnega oktan guovllustivrrain ja boazodoallokantuvrraiguin, ii ge hálit hálddašeami sirdot fylkkamánnái. Unnitlogu evttohusa mielde berre Sámediggi oažžut hálddašanovddasvástádusa, ja boazodoallohálddahus Álttás šattašii dalle Sámedikki vuollásaš fágaossodahkan. Unnitlogu evttohusa mielde ii galgga leat boazodoallostivra čadnon guovddáš hálddahussii. Dálá boazodoallostivrra doaimmaid galggaše Sámediggi ja fágaossodat váldit badjelasáset.</p>
<p>Lávdegoddi evttoha ásahuvvot sierra boazo-bearráigeahču Stáhta luonddubearráigeahču vuollái (čuokkis 9.8.912). Boazobearráigeahčču galgá dárkkistit ahte orohaga geavahan-njuolggadusat čuvvojuvvojit ja galgá leat oidnosis mehciin ja nu eastadit ja čoavdit riidduid.</p>
<p>Lávdegoddi atná deaŧalažžan čoavdit oroha-gaid, siiddaid ja ovttaskas olbmuid gaskasaš riidduid. Lea deaŧalaš čoavdit riidduid dainna lágiin ahte bealálaččat maŋŋel sáhttet ovttasbargat. Dan dihte árvala lávdegoddi ahte ásahuvvo soabahanortnet (čuokkis 9.8.1013). <em type="bold">1.3.10 </em></p>
<p><em type="bold">Ráŋgumat </em></p>
<p>Čuokkis 9.914 gieđahallá ráŋgumiid. 1978-lága ráŋgun-njuolggadusat leat eahpečielgasat. Dat mielddisbuktá ahte boazodoallit eai dieđe mii lea váikkuhussan jus sii rihkkot lága, njuolggadusaid dahje eiseválddiid mearrádusaid. Eahpečielggasvuohta dagaha maiddái ahte hálddahus lea eahpesihkar dan dáfus movt mearrádusaid galgá čuovvolit. Dan dihte berre láhka leat mihá čielgaseabbo dán dáfus.</p>
<p>Eaktun dasa ahte eiseválddit bidjet ráŋgumiidjohtui, lea ahte áššis lea almmolaš beroštupmi mii lea dakkár ahte soahpameahttunvuohta ii berre biddjot priváhta gieđahallamii dahje orrut dagakeahttá maidege. Lága mearrádusain leat máŋga siskkáldas ortnet- ja ovttasbargonjuolggadusa maid rihkkuma eiseválddit eai ráŋggo. Loahpa loahpas lea bealálaččaid iežaset duohken vuodjit ášši duopmostuoluide jus lea dárbbašlaš.</p>
<p>Nuppe bealis sáhttet bohciidit dilálašvuođat maineiseválddiin lea čielga beroštupmi ja geatnegasvuohta fuolahit ahte mearrádusat doahttaluvvojit.</p>
<p>Jus juogá doaimmahuvvo mearrádusaid dahjenjuolggadusaid vuostá, de sáhttet eiseválddit gohččut lobihis doaimma heaittihuvvot. gč. evttohuvvon § 13–2.</p>
<p>Árvaluvvo ásahuvvot váldi bidjat bággensáhku,mii lea ekonomalaš vuohki bágget gohččuma ollašuhttojuvvot. Nu guhká go gohččun ii čuvvojuvvo, de lassána sáhkku. Bággensáhkku sáhttá geavahuvvot buot dilálašvuođain goas gohččun dahje gielddus ii čuvvojuvvo, gč. evttohuvvon § 13–3.</p>
<p>Evttohuvvo divat guohtungeavahan-njuolgga-dusaid rihkkuma oktavuođas, gč. § 13–4. Dás lea sáhka hálddashuslaš mearriduvvon divadis mii gáibiduvvo dalle go soames lea oktasaš resurssaingeavahan eambbo go mii sutnje gullá. Máksojuvvon divat manná oktasaš doaimmaide. 1978-lága §:s 8b lea vástideaddji mearrádus resursadivada birra. Guokte lahtu eai doarjjo diekkár divdada ásaheami.</p>
<p>Evttohuvvo maiddái váldi cealkit sáhku, mii leagohččun čuovvut ovdalaččas addon gohččuma, gč. § 13–5. Dát lea seammaládje go eará lágain. Son geasa sáhkku celkojuvvo, sáhttá ovddidit dan duopmostuoluide dihto áigemearis. Jus dat ii dahkko, de lea sáhkkocealkámušas seamma bággenvuoibmi go loahpalaš duomus.</p>
<p>Jus eará váikkuhandoaimmat eai adno ávk-kálažžan, de sáhttet mearriduvvot bággendoaimmat, gč. § 13–6.</p>
<p>Bággendoaimmat sáhttet leat omd.iešguđetlágán doaimmat ja dárkkisteamit bohccuid dahje ealu dáfus, boazologu unnideapmi dahje lobihis rusttegiid ja visttiid gaikun. Okta lahttu ii doarjjo bákkolaš boazologu unnideami.</p>
<p>Bággendoaimmaid mearrádusain lea bággen-vuođđu, muhto bággendoaimmaid čađaheapmái gáibiduvvo nammarievtti searvan, earretgohččumiid čađaheapmái mat gusket dárbbašlaš bargguide bohccuiguin dahje ealuin dahje daid dárkkisteapmái.</p>
<p>Evttohuvvo ahte dat ásahusat main lea váldimearridit bággendoaimmaid maiddái galget sáhttit gáibidit bággočađaheami nammarievtti bokte bággočađahanlága § 13–14 vuođul.</p>
<p>Iešguđet ráŋgumat sáhttet geavahuvvot ovttasdahje sierralaga. Ráŋgumat galget almmotge leat govttolaččat rihkkuma ektui. Ráŋgumat oktiiheivehuvvojit dainna lágiin ahte eai čuoza govttohemet, geahča evttohuvvon § 13–1 nuppi lađđasa. <em type="bold">1.4 </em></p>
<p><em type="bold">Hálddahuslaš, ekonomalaš ja biraslaš váikkuhusat </em><em type="italic">10. kapihttalis </em>árvvoštallojuvvojit evttohusaid hálddahuslaš, ekonomalaš ja biraslaš váikkuhusat. Lea dárbu vissis muddui nannet hálddahusa, erenoamážit regiovnnalaš dásis. Lávdegotti oainnu mielde lea dát dárbbašlaš dasa ahte Norga sáhttá deavdit iežas náššuvnnalas ja riikkaidgaskasaš geatnegasvuođaid sámi álbmoga guovdu. Lávdegoddi jáhkká ahte evttohusat oktiibuot buktet positiiva servodatekonomalaš váikkuhusaid ja duohtavuođas čielga seastimiid. </p>
<p>Boazodoallu ii birge biologalaš resurssaidhaga, ja daid geavaheapmi ferte leat guoddinanus áiggi vuollái. Lávdegoddi lea evttohan lága mii lea mielde ásaheame vuođu boazodollui mii lea heivehuvvon luondduvuđđosii.</p>
<p>Kapihtal 11</p>
<p><em type="bold">Láhkaevttohus ja dasa mearkkašumit </em><em type="bold">11.1 </em><em type="bold">1. Kapihtal. Lága ulbmil ja sámi </em><em type="bold">boazodoalu riektevuođđu </em><em type="bold">11.1.1 </em><em type="bold">§ 1–1. Sámi boazodoallu </em></p>
<p><em type="italic">Sámi boazodoallu galgá bisuhuvvot deaŧalaš vuođđun sámi kultuvrii ja servodateallimii. Lága ulbmil lea lágidit dilálašvuođaid nu ahte sámi boazodoallu ain sáhttá doaimmahuvvot sámi boazoguohtunguovllus, gč. § 3–1, Vuođđolága § 110a ja álbmotrievtti mearrádusaid mielde álgoálbmogiid ja unnitálbmogiid birra, gč. maiddái olmmošvuoigatvuođalága miessemánu 21. b. 1999 nr. 30. </em></p>
<p><em type="italic">Sihkkarastit boahttevaš sámi boazodoalu, galgá </em><em type="italic">láhka lágidit dilálašvuođaid nu ahte sámi boazoguohtunguovllu boazoguohtuneatnamat geavahuvvojit ekologalaš ja kultuvrralaš guoddinana vuogi ja sámi árbevieruid ja vieruiduvvama </em><em type="italic">1 mielde, ja ahte boa- </em><em type="italic">zodoallu addá oadjebas ekonomalaš ja sosiála dili sidjiide geain boazodoallu lea fidnun. </em></p>
<p><em type="italic">Láhka lea vuođustuvvon dasa ahte sámi boazo- </em><em type="italic">doalus lea dološ áiggi rájes geavaheami vuođul vuoigatvuohta vieruiduvvama mielde geavahit sámi boazoguohtunguovlluid eatnamiid. Lága ulbmil lea maiddái leat mielde sihkkarastime dáid vuoigatvuođaid ja heivehit boazodoalu ja eará ealáhusaid ja servodatberoštumiid gaskavuođaid. </em></p>
<p><em type="italic">Láhka galgá maiddái vieruiduvvan geavaheami </em><em type="italic">siskkobealde, dan muddui go dárbbašlaš, heivehit boazodolliid siskkáldas gaskavuođaid. Dasa lasssin lea láhka vuođđun dasa ahte boazodoallu organserejuvvo ja hálddašuvvo ávkkálaččat, ja láhka addá njuolggadusaid dása movt eiseválddit sáhttet heivehit boazodoalu vai dán paragráfa ulbmilat ollašuvaše. </em></p>
<p><em type="italic">Mearkkašumit § 1–1: </em>Mearrádus lea sullii seamma go 1978 lágá ulbmilparagráfa, § 1. Go boazodoalloláhka vuosttažettiin čielggada sámi boazodoalu dilálalašvuođaid, de Boazodoalloláhkalávdegoddi evttoha ahte ulbmil-paragráfa juhkkojuvvo, nu ahte dát paragráfa guoskkaha boazodoalu sámi boazoguohtunguovllus, ja ahte evttohusa § 1–3 guoská boazodollui muđui riikkas. </p>
<p>Diekkár juohkimiin boahtá čielgaseappotovdan ahte láhka galgá lágidit dilálašvuođaid sámi boazodollui Vuođđolága § 110a ja Norgga riikkaidgaskasaš geatnegasvuođaid mielde, gč. <em type="italic">vuosttaš lađđasa </em>. </p>
<p>Dajaldagat leat veahá rievdaduvvon vai njuolg-gadus šaddá čielgaseabbo ja buorebut heivehuvvon lága njuolggadusaide. Čujuhuvvo maiddái ođđa olmmošvuoigatvuođaláhkii, miessemánu 21. b. 1999 nr. 30. Erenoamážit lea mearkkašanveara ahte jagi 1966 ON-konvenšuvnna 27. artihkal lea váldon láhkii. Dát mearrádus gáhtte maiddái sámi kultuvrra ávnnaslaš eavttuid, ja lea erenoamážit boazodollui hui deaŧalaš mearrádus. 27. artihkkala kultuvra-doahpaga ipmárdusa dáfus čujuhuvvo čuoggái 4.4.1 dás ovdalis2.</p>
<p><em type="italic">Nuppi lađđasa </em>mearrádusat vástidit mihá mud-dui 1978-lága vuosttaš oassái, geahča almmátge maŋŋelis boazodolliid vuoigatvuođaid nannema birra. </p>
<p>Nuppi lađđasis lea doaba <span type="quote">«ekologalaš»</span> doala-huvvon, muhto dan dáfus deattuha lávdegoddi ahte dán doahpage ferte geahččat sámi árbevirolaš boazodoalu oktavuođas. Sihke dan dihte go lávdegoddi lea dáhtton garraseappot deattuhit sámi boazodoalu, ovdamearkka dihte siidda, gč. čuoggá 9.2 ovdalis3, de lea evttohuvvon ahte dilálašvuođat galget lágiduvvot boazodollui <em type="italic">sámi </em><em type="italic">árbevieruid ja vieruiduvvama mielde </em>. Doahpaga sámi boazoguohtunguovlu dáfus čujuhuvvo láhkaevttohusa § 3–1. </p>
<p>Vaikko 1978-lága ulbmilparagráfa, § 1, lea ge numovt lea, de leat dan lágas mearrádusat mat vuoruhit eará beroštumiid go boazodoalu. Čujuhuvvo ovdamearkka dihte 11. ja 15. paragráfaide ja 5. kapihttalii. Lea olggobealde lávdegotti válddi evttohit dáid mearrrádusaid rievdaduvvot. Mearrádusaid ferte nappo dulkot boazosámiid vieruiduvvan vuoigatvuođaid vuođul. Jus dát vuoigatvuođat šaddet gáidat namuhuvvon láhkamearrádusaidgeažil, de galgá addot buhtadus dábálaš bággolotnun-njuolggadusaid vuođđojurdagiid mielde, gč. Vuođđolága § 105.</p>
<p>Njuolggadusat fertejit maiddái dulkojuvvot</p>
<p>Norgga álbmotrievttálaš geatnegasvuođaid olis. Dát eaktu lea dan dihte vai min siskkáldas njuolggadusat eai šatta vuostálaga min olmmošvuoigatvuođalaš geatnegasvuođaiguin. Maŋŋel go ONkonvenšuvnna 27. artihkal siviila ja politihkalaš vuoigatvuođaid birra lea láhkii heivehuvvon, lea čielgan ahte njuolggadusat mat mannet dan mearrádusa vuostá galget gáidat, gč. olmmošvuoigatvuođalága 3. §.</p>
<p><em type="italic">Goalmmát lađđasis </em>čujuhuvvo dasa ahte sámiboazodoalu riektevuođđu lea geavaheapmi doloža rájes, das lea nappo iešheanalis riektevuođđu. Čujuhuvvo čielggadeapmái čuoggás 7.1. dás ovdalis4. Vai ii leat makkárge eahpádus, ja maiddái deattuhan dihte ahte sámi boazodoalus lea iešheanalis riektevuođđu, de lea evttohusa §:s 1–2 dat daddjon čielgasit, gč. dan paragráfamearkkašumiid.1978-lága 1. § nuppi cealkagis daddjo ahteealáhusa ovdáneapmi ja doaimmaheapmi berre addit oadjebas ekonomalaš ja sosiáladilálašvuođaid sidjiide guđiin lea boazodoallu fidnun, <em type="italic">seammás go sin vuoigatvuođat sihkkarastojuvvojit </em>. Lea veahá eahpečielggas mii dáinna cealkagiin oaivvilduvvo go boazodoalloláhka ii sihkkarastte boazodolliide guohtumiid jus lea gilvu eará beroštumiiguin, omd. areálaáššiin. Nuppe bealis geažuha mearrádus prinisihpa man maiddái ferte geahččat ovttas ulbmiliin ahte sihkkarastit boahttevaš sámi boazodoalu, gč. evttohusa vuosttaš ja nuppi lađđasiid. Dan dihte evttoha lávdegoddi ahte 1978-lága vuosttaš lađđasa nubbi cealkka doalahuvvo, muhto nu ahte deattuhuvvo ahte maiddái eará doaimmat, ovdamearkka dihte ekonomalaš doarjjaortnegat, leat deaŧalaččat dasa ahte boazodoallu sáhttá ávkkástallat iežas vuoigatvuođaid. Dan dihte lea lávdegoddi válljen dadjat evttohusa goalmmát lađđasis <em type="italic">leat mielde sihkkarastime </em>. </p>
<p>Jus boazodoallu galgá bisuhuvvot ja ovdánaht-tojuvvot sámi álbmoga ealáhussan, de lea áibbas dárbbašlaš ahte eará hálddašanbealit dihtet boazodoalu vuoigatvuođaid birra. Dan dihte livččii leamaš sávahahtti boazodoalloláhkiii bidjat dákkár oppalaš mearrádusa:<span type="quote">«Almmolaš válddi doaimmaheamis eará lágaid mielde galget eiseválddit vuhtii válditdárbbašlašvuođa gáhttet sámi boazodoalu sámi kultuvrra ja servodateallima vuođđun.»</span></p>
<p>Diekkár njuolggadusa evttoheapmi láhkii lea nappo olggobealde lávdegotti válddi, ja dan dihte ferte lávdegoddi duhtat dasa ahte dušše čujuhit diekkár njuolggadusa dárbbašlašvuhtii.</p>
<p>Lávdegoddi čujuha erenoamážit plánaeiseváld-diid ovddasvástadussii fuolahit boazodoalu areáladárbbuid. Dán oktavuođas sáhttá čujuhit Sámevuoigatvuođalávdegotti evttohussii NOU 1997: 4, Sámi kultuvrra luondduvuođus, siidu 545, čuovvovačča lasiheami birra geassemánu 14. beaivvi 1985 nr. 77 plána- ja huksenlága 2. §:ii:<span type="quote">«Plánemis dán lága olis galgá deattuhuvvot sihkkarastit sámi kultuvrra, ealáhusaid ja servodateallima luondduvuđđosa.»</span></p>
<p>Lávdegoddi doarju diekkár mearrádusa, muhto vállješii dadjat nugo njealjis Sámevuoigatvuođalávdegotti lahtuin evttohedje:<span type="quote">«Plánemis dán lága olis galgá deattuhuvvot sihkkarastit sámi kultuvrra, ealáhusaid ja servodateallima luondduvuđđosa, dás maiddái gáhttet guoddinana boazodoalu.»</span></p>
<p><em type="italic">Njealját lađđasis </em>leat evttohuvvon seamma mearrádusat go 1978-lága 1. § nuppi lađđasa 3. ja 4. čuoggáin, muhto lea deattuhuvvon ahte siskkáldas áššiid heiveheapmi galgá dáhpáhuvvat vieruiduvvan geavaheami vuođul, gč. čuoggáid 7.3 ja 9.65 dás ovdalis ja evttohusa § 8–1 ja § 9–3 oktan mearkkašumiiguin.1978-lága § 1 goalmmát ja njealját lađđasat leatevttohusa §:s 2–1. <em type="bold">11.1.2 </em><em type="bold">§ 1–2. Riektevuođđu </em></p>
<p><em type="italic">Riekti sámi boazodollui lea vuođđuduvvon dan geavaheapmái mii lea čađahuvvon daid guovlluin gos boazodoallu lea doaimmahuvvon dološ áiggi rájes. </em></p>
<p><em type="italic">Mearkkašumit § 1–2: </em>Dákkár njuolggadusa lea Sámevuoigatvuođa lávdegotti eanetlohku evttohan, gč. NOU 1997: 4 Naturgrunnlaget for samisk kultur (Sámi kultuvrra luondduvuođus), s 329, ja dan lea Sámediggeráđđi dorjon 30.5.2000, áššis 7/01, dan oktavuođas go gaskabođđosaččat gieđahalai Sámedikki boazodoalloplánalávdegotti evttohan boazodoalloplána, gč. kapihttaliid 5 ja 9.16. </p>
<p>Ii eahpiduvvo ahte evttohuvvon njuolggadusčuovvu dála gustovaš rievtti, gč. čuoggá 7.17. Juo Lappekodisiila eaktuda boazosámiid vieruiduvvanvuoigatvuođaid. Ođđaset riekteáššit, erenoamážit Rt. 1968 siiddu 429 rájes, Álttesjávrri (Altevatn) ášši, atnet vuođđun ahte lea sáhka vuoigatvuođain dološ áiggi rájes geavaheami vuođul.</p>
<p>Vaikko mearrádus mii evttohuvvo láhkii juočuovvu čálekeahtes njuolggadusain, de lea mihá buoret ahte njuolggadus čállojuvvo láhkii, nu ahte dán prinsihpa ii galgga sáhttit boastut áddet. Lea oainnat oalle viidát ain dat ipmárdus ahte boazosámiin ii leat seamma vuoigatvuođasuodjalus go omd. almennetvuoigatvuođalaččain.</p>
<p>Muđuičujuhuvvo NOU 1997: 4, 327. siiddu rájes. <em type="bold">11.1.3 </em><em type="bold">§ 1–3. Eará boazodoallu </em></p>
<p><em type="italic">Olggobealde sámi boazoguohtunguovllu galgá láhka lágidit dilálašvuođaid ekologalaš guoddinana geavaheapmái boazoguohtuneatnamiin dain guovlluin gosa lea addon boazodoallolohpi § 3–5 njuolggadusaid mielde. </em></p>
<p><em type="italic">Mearkkašumit § 1–3: </em>Čujuhuvvo § 1–1 mearkkašumiide dás ovdalis. <em type="bold">11.2 </em><em type="bold">2. Kapihtal. Lága </em><em type="bold">doaibmaviidodat </em><em type="bold">11.2.1 </em><em type="bold">§ 2–1. Geográfalaš doaibmaviidodat </em></p>
<p><em type="italic">Dát láhka lea riikkas fámus dainna gáržžádusain mii boahtá ovdan lágas geassemánu 9. beaivvi 1972 nr. 31 Norgga ja Ruoŧa soahpamuša vuođul boazoguohtumiid birra guovvamánu 9. beaivvi 1972. </em></p>
<p><em type="italic">Trollheimen-guovllu boazodollui gustojit njuolg- </em><em type="italic">gadusat juovlamánu 21. beaivvi 1984 lágas nr. 101 boazodoalu birra suohkaniin Meldal, Midtre Gauldal, Oppdal, Rennebu, Rindal, Sunndal ja Surnadal. </em></p>
<p><em type="italic">Mearkkašumit § 2–1: Vuosttaš lađas </em>: Mearrádus lea dat seamma mii lea 1978-lága 1. § vuosttaš lađđasis <em type="italic">. </em></p>
<p><em type="italic">Nubbi lađas: </em>Seamma mearrádus lea 1978-lága1. § goalmmát lađđasis. <em type="bold">11.2.2 </em><em type="bold">§ 2–2. Áššálaš doaibmaviidodat </em></p>
<p><em type="italic">Láhka gusto sámi boazodollui ja boazodollui mii doaimmahuvvo olggobealde sámi boazoguohtunguovllu </em>. <em type="bold">11.3 </em><em type="bold">3. Kapihtal. Boazoguohtunguovlu </em><em type="bold">11.3.1 </em><em type="bold">§ 3.1. Sámi boazoguohtunguovlu </em></p>
<p><em type="italic">Sámi álbmogis lea vuoigatvuohta doaimmahit boazodoalu dain osiin Finnmárkku, Tromssa, Nordlándda, Davvi-Trøndelága, Lulli-Trøndelága ja Hedmárkku fylkkain gos boazosámit doloža rájes leat doaimmahan boazodoalu (sámi boazoguohtunguovlu). </em></p>
<p><em type="italic">Mearkkašumit § 3–1: </em>Paragráfa lea seamma mearrádus go 1978-lága 2. §. 2. paragráfas leat hui olu mearrádusat. Vai šaddá čielgaseabbo ja álkit gávdnat daid, de lea dála 2. § juhkkojuvvon máŋgga paragráfii. </p>
<p>Paragráfa čujuha sámi boazoguohtunguovllu.</p>
<p>Dán guovllus lea dušše sámiin vuoigatvuohta doaimmahit boazodoalu. Dát vuoigatvuohta lea almmátge dušše dain sámiin mat devdet § 4–1 eavttuid, gč. erenoamážit § 7–3.</p>
<p>Mearrádus ii galgga ipmirduvvot dainna lágiinahte sámiin ii leat vuoigatvuohta doaimmahit boazodoalu olggobealde sámi boazoguohtunguovllu, muhto dalle galget sii čuovvut § 3–5. <em type="bold">11.3.2 </em><em type="bold">§ 3–2. Sámi regiovnnalaš boazoguohtunguovllut </em></p>
<p><em type="italic">Gonagas81 juohká sámi boazoguohtunguovllu regiovnnalaš boazoguohtunguovlun gos boazodoallu oažžu doaimmahuvvot dakkár erenoamáš vuoigatvuođaiguin ja geatnegasvuođaiguin mat leat mearriduvvon dán lágas dahje dán lága olis. </em></p>
<p><em type="italic">Sámi regiovnnalaš boazoguohtunguovllus galgá </em><em type="italic">biddjojuvvot vuođđun ahte doppe lea boazoguohtunvuoigatvuohta dán lága olis, jus fal eará ii čuvoš erenoamáš riektedilálašvuođain. </em></p>
<p><em type="italic">Mearkkašumit § 3–2: </em>Dát mearrádus lea seamma go 1978-lága 2. § vuosttaš lađas. <em type="bold">11.3.3 </em><em type="bold">§ 3–3. Sámi orohagat </em></p>
<p><em type="italic">Boazodoallostivra </em>9 <em type="italic">juohká regiovnnalaš boazo- </em><em type="italic">guohtunguovlluid sámi orohahkan, § 8–1 mearrádusaid mielde </em>. </p>
<p><em type="italic">Mearkkašumit § 3–3: </em>Dát evttohuvvon mearrádus lea seamma go 1978-lága 2. § nubbi lađas. Mearrádus lea evttohuvvon sierra paragráfan vai čielgaseappot boahtá ovdan. Dárkilet orohatjuohkin dahkko § 8–1 njuolggadusaid mielde. <em type="bold">11.3.4 </em><em type="bold">§ 3–4. Bággolotnun sihkkarastit boazodollui guohtuneatnamiid </em></p>
<p><em type="italic">Gonagas sáhttá stáhtii gáibidit luvvejuvvot eatnama ja vuoigatvuođaid, dás vuolde maiddái vuoigatvuođaid 5. kapihttala olis, ja maiddái vuoigatvuođa buhtadusaide vahágiid ovddas maid bohccot leat dagahan, go nu gávnnahuvvo dárbbašlažžan boazodoalu geažil siskkobealde §:s 3–1 namuhuvvon boazoguohtunguovllu, ja go ferte rehkenastojuvvot ahte dákkár dahku eahpitkeahttá gártá eambbo ávkin go vahágin. </em></p>
<p><em type="italic">Jus ášši guoská vuoigatvuođaid luvvemii 5. </em><em type="italic">kapihttala olis, de sáhttá áššáskuhtti beassat buhtadeamis áššáškuhtton beali áššegoluid jus áššáskuhtton bealli šiehtadallamiid maŋŋel lea hilgon dahje ii leat vástidan fálaldaga, ja son riekteárvvošteami mearrádusa olis ii oaččo eambbo go fálaldaga. Muđui gustojit áššegollonjuolggadusat lágas geassemánu </em><em type="italic">1. b. 1917 nr. 1 árvvošteami ja bággolotnunáššiid birra. </em></p>
<p><em type="italic">Mearkkašumit § 3–4: </em>Paragráfa lea seamma go 1978-lága § 31. Rievdaduvvon leat dušše čujuhusat eará paragráfaid ja kapihttaliid ođđa nummarloguide. <em type="bold">11.3.5 </em><em type="bold">§ 3–5. Boazodoallu olggobealde sámi boazoguohtunguovllu </em><em type="italic">1. Olggobealde sámi boazoguohtunguovllu, gč. § 3– 1, ii oaččo boazodoallu doaimmahuvvot Gonagasa erenoamáš lobi haga. Dakkár lobi sáhttá oažžut duššefal son, guhte sáhttá duođaštit ahte eananeaiggádat ja vuoigatvuođalaččat geaidda su doallu boahtá guoskat, leat addán sutnje lobi čállosa bokte, dahje lea dahkkon mearrádus nugo 2. čuoggás namuhuvvon, ja ahte lohpi dahje mearrádus čájeha ahte son oažžu geavahit doarvái viiddis ja heivvolaččat ráddjejuvvon duovdagiid dollui. Lohpi ii berre addojuvvot goddeguovlluide. </em></p>
<p><em type="italic">Ferte maiddái leat várrogas addimis lobiid guovl- </em><em type="italic">luide mat leat dainna lágiin lahka boazoguohtun- </em><em type="italic">guovlluid ahte riiddut sáhttet čuožžilit. Lohpi sáhttá addot vissis áigái, ii ge leat guđege ládje gustovaš maŋŋel </em><em type="italic">go guođohanvuoigatvuohta </em><em type="italic">lea eret </em><em type="italic">gahččan. Dollui sáhttet biddjot dárkilet eavttut. </em><em type="italic">2. Ovttaseaiggáduvvon eanan olggobealde boa- </em><em type="italic">zoguohtunguovllu sáhttá geavahuvvot boazodollui eanetlogu mearrádusa mielde, lága vuođul geassemánu 18. b. 1965 nr. 6 ovttaseaiggáduššama birra. </em></p>
<p><em type="italic">Jus eaiggádat ja geavaheaddjit guđet hálddašit </em><em type="italic">eanas oasi dakkár duottarguovllus mii </em><em type="italic">lea heivvolaš boazodollui, háliidit guovllu geavahuvvot dasa, muhto eai beasa go muhtun eananeaiggádat eai dáhto leat mielde, de sáhttet mearrádusat oktasaš doaimmaid birra lágas juovlamánu 21. beaivvi 1979 nr. 77 eananjuohkima birra §:s 2e geavahuvvot dán dáfus. </em></p>
<p><em type="italic">Gonagasa dohkkehemiin sáhttá oktasašmeahci </em><em type="italic">stivra gitta 10 jahkái hávális addit lobi doaimmahit boazodoalu gili oktasašmeahcis olggobealde boazoguohtunguovllu, </em><em type="italic">jus </em><em type="italic">boazodoallu </em><em type="italic">ii </em><em type="italic">šattaš </em><em type="italic">mearkkašahtti vahágin dahje hehttehussan sidjiide geain lea geavahanvuoigatvuohta. Mearrádus dakkár lobi birra galgá ovdandivvojuvvot álbmoga ovdii 3 mánnui maŋŋel go mearrádus lea gulahuvvon dábálaš vuogi mielde, earret eará galgá mearrádus almmuhuvvon unnimusat ovtta aviissas mii lea dábálaččat dovddus guovllus. Jus ovttasge boahtá váidda oktasašmeahci stivrii ovdal go áigemearri lea dievvan, guhte čuoččuha ahte boazodoallu šaddá mearkkašahtti vahágin dahje hehttehussan su opmodahkii dahje doibmii, de mearriduvvo gažaldat eananjuohkindikki árvvošteami bokte oktašasmeahci stivrra gáibádusa mielde, jus stivra doalaha mearrádusas. </em></p>
<p><em type="italic">Boazodoalu birra stáhta oktasašmehciin olggo- </em><em type="italic">bealde </em><em type="italic">boazoguohtunguovllu </em><em type="italic">adnojuvvojit </em><em type="italic">17. </em><em type="italic">§ mearrádusat lágas geassemánu 6. b. 1975 nr. 31 ee. vuoigatvuođaid ja eananopmodahkii gulli vuoigatvuođaid geavaheami birra stáhta oktasašmehciin (várreláhka). </em></p>
<p><em type="italic">Mearkkašumit § 3–5: </em>Paragráfa lea seamma go 1978-lága 5. §. Leat dušše redakšuvnnalaš rievdamat evttohuvvon vai mearrádusat šaddet čielgaseappot.1978-lága 5. § njealját lađđasis lea čujuhus 1955eananláhkii. Dát láhka lea heaittihuvvon ođđa eananjuohkinlága olis miessemánu 12. beaivvi 1995 nr. 23, ja oktasaš doaimmaid mearrádus lea dál eananjuohkinlága 2. § e-bustávas. <em type="bold">11.4 </em><em type="bold">4. Kapihtal. Vuoigatvuohta </em><em type="bold">doaimmahit boazodoalu sámi boazoguohtunguovllus </em><em type="bold">11.4.1 </em><em type="bold">§ 4–1.Vuoigatvuohta eaiggáduššat bohccuid </em></p>
<p><em type="italic">Dušše sámi sogalaččain ja sis geain lea vuoigatvuohta merkii, gč. § 7.3, lea vuoigatvuohta eaiggáduššat bohccuid sámi boazoguohtunguovllus, gč. § 3–1. </em></p>
<p><em type="italic">Lea maiddái eaktun ahte bohccot gullet siidaoas- </em><em type="italic">sái dahje bálddalas álggahanoassái, man jođiha ovddasvástideaddji </em><em type="italic">jođiheaddji </em><em type="italic">§ 4–2 </em><em type="italic">ja </em><em type="italic">č. </em><em type="italic">§§ njuolggadusaid mielde. </em></p>
<p><em type="italic">Jus leat erenoamaš ákkat, de sáhttá fylkkaboazo- </em><em type="italic">doallostivra mieđihit ahte olmmoš gii ii deavdde eavttuid vuosttaš dahje nuppi lađđasa mielde, oažžu eaiggáduššat bohccuid sámi boazoguohtunguovllus. </em></p>
<p><em type="italic">Fylkkaboazodoallostivra </em><em type="italic">sáhttá </em><em type="italic">maiddái </em><em type="italic">mieđihit priváhta olbmuid dahje ásahusaid eaiggáduššat bohccuid dutkamiid ja geahččalemiid várás almmolaš jođiheami ja geahču vuolde. Diekkár lobit galget addojuvvot dihto áigái ja čadnojuvvot dihto eavttuid vuođul. </em></p>
<p><em type="italic">Mearkkašumit § 4–1: </em>Paragráfa boahtá 1978-lága 3. § sadjái. </p>
<p><em type="italic">Vuosttaš lađas </em>muitala gii oaž ž u eaiggáduššatbohccuid sámi boazoguohtunguovllus. </p>
<p>Mearrádus boahtá 1978-lága 3.§ vuosttašlađđasa sadjái. Dála 3. § vuosttaš lađđasa prinsihppa gal jotkojuvvo, veahá rievdademiin. 3. § nubbi cealkka lea sirdojuvvon njuolggadusaide mearkka birra, gč. § 7–3.</p>
<p>Gáibádus ahte galgá gullat boazosámi sohkii jaleat mearkavuoigatvuohta, guoská buotlágán boazoeaiggáduššamii. Dál lea ipmárdussan ahte 1978-lága 3. § vuosttaš lađas guoská dušše bohccuide meahcis, muhto ii dikšojuvvon eatnamiin dahje hiŋgáliin. Vai njuolggadusat šaddet čielgaseappot ja vai boazodoallu sihkkarastojuvvo sámi ealáhussan, de háliida lávdegoddi čavget njuolggadusaid. Dat almmotge ii mearkkaš ahte earát go sii geat vuosttaš lađđasis namuhuvvojit, eai beasa eaiggáduššat bohccuid, muhto ahte dasa gáibiduvvo fylkkaboazodoallostivrra addin lohpi.</p>
<p>Dálá lágas gáibiduvvo ahte olmmoš galgá ássat</p>
<p>Norggas ovdal go oažžu eaiggáduššat bohccuid. Lávdegoddi oaivvilda ahte lea doarvái ahte gáibádus guoská siidaoasi jođiheaddjái, gč. § 4–2 vuosttaš lađđasa nuppi cealkaga. Sámi servodagas lea dábálaš sirddášit riikkarájiid rastá. Mánát geat ollesolmmožin fárrejit nuppi riikkii, galget dandihte ain beassat eaiggáduššat bohccuid váhnemiid luhtte.</p>
<p><em type="italic">Nuppi lađđasis </em>lea ain gáibádus ahte boazugalgá gullat siidaoassái dahje bálddalas álggahanoassái, geahča eanet dán birra paragráfain 4–2 ja 4– 4, gč. maiddái § 4–9. Mearrádus guoská sihke dábálaš boazodollui ja hiŋggalboazodollui ja boazodollui áidojuvvon duktaeatnamis.1978-lága njuolggadusat eai hehtte turista-doaimmahaga atnimis bohccuid čájeheapmái ja vuodjimii priváhta eatnamis. Lávdegoddi oaivvilda ahte dákkár boazodoallu ii berre sirrejuvvot iežas ealáhuslaš oktavuođas, muhto baicca ovdánahttojuvvot ovttas boazodoaluin ja bohccot galget gullat siidaoassái dahje bálddalas álggahandolluii, nugo nuppi lađđasis daddjojuvvo. </p>
<p>Fylkkaboazodoallostivra sáhttá almmátgeložžet nuppi lađđasa gáibádusas, gč. goalmmát lađđasa.</p>
<p><em type="italic">Goalmmát ja njealját lađđasat </em>vástidit lága 3.§ njealját lađđasii, muhto lávdegoddi árvala ahte fylkkaboazodoallostivra ii ge Gonagas mearrida dáid áššiid. </p>
<p>Fylkkaboazodoallostivra sáhttá nappo ložžetvuosttaš lađđasa gáibádusaid das ahte galgá leat sámi sogalaš ja mearkavuoigatvuohta ovdal go oažžu eaiggáduššat bohccuid. Vaikko evttohuvvon njuolggadusaid mielde šaddá ge garraset gáibádus go 1978-lágas, de berre fylkkaboazodoallostivra leat várrogas biehttalemiin vuoigatvuođa olbmuide geat dál eaiggáduššet bohccuid 1978-lága mielde, muhto geat eai beasaše dan dahkat ođđa mearrádusaid olis.</p>
<p>Evttohuvvon njuolggadusat čuhcetvuosttažettiin sidjjide geat boahtteáiggis háhket bohccuid vaikko eai deavdde vuosttaš ja nuppi lađđasiid eavttuid.</p>
<p>Finnmárkku nuortalepmosis lea boazodoalluman dáfus lea eahpiduvvon devdet go boazodoallit 1978-lága 3. § vuosttaš lađđasa. Lea sávahahtti ahte sin dilálašvuohta čielggaduvvo, ja ahte formála lohpi ár vvoštallojuvvo § 4–1 goalmmát lađđasa njuolggadusaid vuođul. <em type="italic">Inger Anita Smuk </em>deattuha ahte formála lobi árvvoštallamis galgá dien joavkku doaibmavuohki ja resursageavaheapmi árvvoštallojuvvot. <em type="bold">11.4.2 </em><em type="bold">§ 4–2. Siidaoassi </em></p>
<p><em type="italic">Siidaosiin oaivvilduvvo bearaš mii lea oassi ovtta siiddas, gč. § 8–10, ja mii doaimmaha boazodoalu ovtta olbmo jođiheami dahje náittosguimmežagaid/ ovttasássiid oktasaš jođiheami vuolde. Siidaoasi jođiheaddji galgá ássat Norggas. </em></p>
<p><em type="italic">Siidaoasi ovddasvástideaddji jođiheaddji mear- </em><em type="italic">rida gii oažžu eaiggáduššat bohccuid siidaoasis ja dán olbmo boazologu, dainna eavttuin ahte deavdá eavttuid §:s 4–1 ja gullá olbmuid gaskii namuhuvvon §:s 4–9. </em></p>
<p><em type="italic">Okta boazoeaiggát sáhttá leat dušše ovtta siida- </em><em type="italic">oasi ovddasvástideaddji jođiheaddjin, ii ge sáhte eaiggáduššat bohccuid eambbo go ovtta siidaoasis. Agivuloš mánná gean váhnemat eai eale ovttas, oažžu almmotge eaiggáduššat bohccuid sihke eatni ja áhči soga siidaoasis. </em></p>
<p><em type="italic">Mearkkašumit § 4–2: </em>Njuolggadus siidaoasi birra boahtá mearrádusaid sadjái doalu birra. Doallu (driftsenhet) ásahuvvui áiggistis sávaldagain ásahit álggahanbearráigeahču. Láhka ii leat almmotge hehtten boazoeaiggádiid doaimmahit iežaset boazodoalu fulkkiid ásahuvvon doaluid olis, geahča ovdalis čuoggáid 6.2.4 ja 6.2.6103. Nu lea erenoamáž it doppe gos siidda bargofámuid dárbu lea leamaš stuorát go siidda doaluid lohku. Siidaosiid juolludeamis ferte nappo vuhtii váldit sihke bargofámuid dárbbu ja álggahanbearráigeahču, ja geahččalit ráhkadit njuolggadusaid mat devdet goappaš dáid ulbmiliid. Njuolggadusaid hábmemis siidaoasi birra leat goappaš dát dárbbut geahččaluvvon vuhtii váldot, ja ulbmilin lea leamaš garvit dan mii oallugiid mielas lea leamaš vuoigatmeahttun dála doallo-ortnegiin. </p>
<p>Sátni <em type="italic">driftsenhet </em>lea dihtomielalaččat garvojuv-von. Dan sadjái lea válljejuvvon sátni siidaoassi, čájehit ahte boazodoallu man birra dás lea sáhka, ii sáhte okto gehččojuvvot, muhto gullá oktavuhtii, namalassii siidii. </p>
<p>Lávdegoddi háliida doalahit dálá ortnega dandáfus ahte dollui (siidaoassái) sáhttet gullat máŋgga olbmo bohccot. Muhto gáibádussan lea ahte doalus galgá leat dušše okta (dahje beallelaččat/ovttasássit ovttas) ovddasvástideaddji jođiheaddji.</p>
<p>Jus ii leat ovddasvástideaddjijođiheaddji, de šaddet eahpečielggasvuođat, ja lea váttis diehtit geainna galgá oktavuođa atnit dollui guoski áššiin.</p>
<p>Dat mielddisbuktá maiddái dan ahte son giieaiggáduššá bohccuid, muhto ieš ii leat siidaoasi jođiheaddji, ferte atnit bohccuidis soapmása siidaoasis. Siidaoasi jođiheaddjis ii leat dušše iežas bohccuin ovddasvástádus, muhto maiddái earáid bohccuin mat leat su siidaoassái registrerejuvvon. § 4–9 muitala geas sáhttet leat bohccot siidaoasis.</p>
<p><em type="italic">Vuosttaš lađas </em>: Deattuhettiin ahte siidaoassigullá bearrašii, dáhttu lávdegoddi oažžut ovdanahte boazodoallu ii leat ovttaskas olbmo doaibma, muhto dasa gullá olles bearaš. Almmotge lea dárbbašlaš nammadit ovtta olbmo siidaoasi boazodoalu ovddasvástideaddjin. Olgguldas ovddasvástádus ii sáhte juhkkojuvvot buohkaide geain leat bohccot siidaoasis. Dat guoská oktavuhtii sihke eiseválddiiguin, ja guovllu eará boazoeaiggádiiguin. </p>
<p>Jus doalu ovddasvástideaddji náitala, de šaddáguoibmi maiddái ovddasvástideaddjin, jus sus fal leat bohccot ealus, gč. § 4–5. Seamma guoská ovttasássái. Dát mearkkaša ahte go náittosdilli dahje ovttasássan boahtá áigái nugo namuhuvvon §:s 4–5, de šaddaba goappašagat jođiheaddjin jus nubbi oažžu siidaoasi dahje bálddalas álggahanoasi § 4–4 mielde.</p>
<p>Jus náittosdilli dahje ovttasássan nohká, degustojit § 4–6 mearrádusat.</p>
<p>Earát go náittosguimmežagat/ovttasássit eaisáhte ovttas leat siidaoasi jođiheaddjin.</p>
<p>Jođiheaddji ferte ássat Norggas § 4–6 mearrá-dusaid mielde.</p>
<p><em type="italic">Nubbi lađas </em>: § 4–1 ja § 7–3 mearrádusat čilgejitbohccuid eaiggáduššama vuođđoeavttuid. Muhto nugo § 4–1 cealká, de galgá boazu gullat siidaoassái, ja eai buohkat geat devdet vuođđoeavttuid sáhte eaiggáduššat bohccuid muhtun siidaoasis. Lassin vuođđoeavttuide, de galgá olmmoš leat daid searvvis geat leat namuhuvvon §:s 4–9. Vaikko lea ge daid gaskkas geat namuhuvvojit §:s 4–9, de sus almmotge ii leat iešalddis vuoigatvuohta eaiggáduššat bohccuid siidaoasis. Siidaoasi jođiheaddji mearrida geaid bohccuid son váldá iežas siidaoassái. </p>
<p>Jođiheaddji váldi mearridit gean bohccuid sonváldá gehččui iežas siidaoassái, lea dan vuođul ahte sus lea ovddasvástádus dain bohccuin mat gullet su siidaoassái, ja sus ferte leat friddjavuohta mearridit ealu eaiggátvuođa ja geaid son háliida iežas siidaoassái ovttasbargoguoibmin. Son geas leat siidaoasis bohccot, ferte dohkkehit dan jus jođiheaddji sihtá su eret sirdit. Dalle ferte son gávdnat eará siidaoasi gos sus lea § 4–9 mielde vuoigatvuohta atnit bohccuid, ja gosa jođiheaddji fuollá su.</p>
<p>Jus olmmoš ihcalis čievččastuvvo eret siidaoa-sis vaikko lea olu das bargan, ii ge gávnna eará siidaoasi masa searvá, de sáhttá leat ágga addit sutnje sierra siidaoasi § 4–3, 4. čuoggá mielde.</p>
<p>Eaktun lea dieđusge ahte doppe lea birgenláhkiođđa siidaoassái, ja ahte § 4–3, 2. čuoggá eavttut devdojuvvojit.</p>
<p>Lea siidaoasi jođiheaddji gii mearrida guđetbohccot galget njuvvojuvvot vuovdimassii,beroškeahttá das gean bohccot dat leat. Diekkárvuoigatvuohta jođiheaddjái lea dárbbašlaš vai ellui šaddá buoremus čoahkkádus.</p>
<p>Dát sáhttá dagahit ahte muhtun ferte njuovvatbuot bohccuidis, muhto dat fas ii dárbbaš mearkkašit ahte son massá gullevašvuođa siidaoassái. Sus lea ain mearka dán siidaoasis, ja sáhttá háhkat ođđa bohccuid dohko.</p>
<p><em type="italic">Goalmmát lađas </em>: Okta boazoeaiggát ii sáhteleat ovddasvástideaddji jođiheaddjin eambbo go ovtta siidaoasis. </p>
<p>Ii guhtege sáhte eaiggáduššat bohccuideambbo go ovtta siidaoasis. Jus muhtumis lea sihke oabbá ja viellja goabbatge siidaoasi jođiheaddjin, de son ii sáhte atnit bohccuid goappaš siidaosiin. Almmotge árvaluvvo <em type="italic">njealját lađđasis </em>spiehkastat agivuloš mánáide geaid váhnemat eai eale ovttas. Sii ožžot atnit bohccuid sihke áhči ja eatni beale siidaosiin. Dát ár valuvvo danin vai mánás sáhttá leat boazodoallo-gullevašvuohta goappaš váhnemiidda ja sudno fulkkiide, ja eastadan dihte ahte gullevašvuođa válljen šaddá riidoáššin nu guhká go mánná lea agivuloš. Go mánná šaddá válddálaš, de ferte válljet goappá sajis atná bohccuidis. <em type="bold">11.4.3 </em><em type="bold">§ 4–3. Siidaoasi ásaheapmi </em>1. <em type="italic">Doallu (driftsenhet) mii pr. (dán lága fápmui- </em><em type="italic">boahtimis) lea sisačálihuvvon </em><em type="italic">Fylkkaboazodoallostivrii, rehkenasto siidaoassin dán lága njuolggadusaid mielde. Son gii pr (...) lea doalu eaiggát, rehkenasto das duohko siidaoasi ovddasvástideaddji jođiheaddjin. </em>2. <em type="italic">Siidda siidaosiid jođiheaddjit sáhttet, jus leat </em><em type="italic">ovttamielalaččat, ásahit siidii ođđa siidaoasi man jođiha dihto olmmoš gii lea válddálaš ja gii deavdá § 4–1 eavttuid. </em></p>
<p><em type="italic">Ođđa siidaoasi ásahettiin galgá boazolohku doalahuvvot siidda alimus boazologu siskkobealde, gč. § 9–4 vuosttaš ja nuppi lađđasiid. Jus ásaheapmi dagaha boazologu alideami, de ferte lohku vuoliduvvot § 9–4 njealját ja viđat lađđasiid njuolggadusaid mielde. </em></p>
<p><em type="italic">Mearridettiin gii ođđa siidaoasi galgá jođihit, </em><em type="italic">galget ee. vuhtii váldojuvvot siidda bargofámut ja siidaoasi ohcci eallindilálašvuođat, ja dasto vel § 1–1 nuppi lađđasa eavttut. </em></p>
<p><em type="italic">Ođđa siidaoassi galgá dieđihuvvot fylkkaboazo- </em><em type="italic">doallostivrii, mii dárkkista ahte ođđa siidaoasi ásaheami formála eavttut leat devdojuvvon11. </em>3. <em type="italic">Njuolggadusat 2. čuoggás gustojit seammaláhkai </em><em type="italic">go okta siidaoassi sirdojuvvo eará siidii, gč. § 8– 10. </em><em type="italic">4. Fylkkaboazodoallostivra </em><em type="italic">sáhttá, </em><em type="italic">erenoamáš </em><em type="italic">ákkaid vuođul, gohččut orohaga dahje siidda ásahit ovtta dahje eanet siidaosiid. Ođđa siidaoasi jođiheaddji nammaduvvo njuolggadusaid mielde 2. čuoggás. Jus ii šatta ovttamielalašvuohta, de galgá fylkkaboazodoallostivra nammadit jođiheaddji. </em></p>
<p><em type="italic">Mearkkašumit § 4–3: </em><em type="italic">1. čuokkis </em>: Dat geain dál lea doallu (driftsenhet) ožžot automáhtalaččat siidaoasi.2. čuoggá vuosttaš lađđasis daddjo ahte ođđasiidaosiid sáhttá ásahit go siidda buot siidaosiid jođiheaddjit leat ovttamielalaččat dasa. Dát lea ođđa ortnet dálá njuolggadusaid ektui doaluid ásaheami birra. Olmmoš ii sáhte duohta ságas áibbas akto doaimmahit boazodoalu, muhto bargá ovttas earáiguin, namalassii siidaguimmiiguin. Siidaguimmežagat leat ieža dat geat buoremusat dihtet galle boazodoalli siidii čáhket, ja sii berrejit dan beassat mearridit. Lea mearri das man gallis siidii čáhket, ja dat ahte buohkat galget leat ovttaoaivilis, dahká ahte dárkilit árvvoštallojuvvo galle doaibmi boazodoalli siidii čáhket, dan boazologu ektui mii siiddas lea. Dán njuolggadusa deaŧalaš eaktu lea ahte ođđa siidaosiid ásaheapmi ii galgga dagahit ahte boazolohku šaddá alit go siidii mearriduvvon alimus lohku, geahča dás maŋŋelis. </p>
<p>Man muddui lea eallinláhki rievddada guovl-luid mielde, ja siida ieš diehtá galle siidaoasi siidii čáhket. Jus lágas mearrida unnimus boazologu siidaoassái, de sáhttá šaddat váttisin siidaosiid ásahemiin hukset bajás siidda mas leat leamaš stuora vahágat, ja gos juste bargofápmu dárbbašuvvo vai siida fas beassá julggiid nala.</p>
<p>Go mearrádusain daddjo ahte siidaosiidjođiheaddjit galget leat ovttaoavilis, de dahkko dat deattuhan dihte ahte juste jođiheaddjit dat galget leat ovttaoaivilis. § 8–8 mielde leat juohke siidaoasis vihtta jiena jahkečoahkkimis, muhto ođđa siidaosiid ásaheami gažaldagas lea juohke siidaoasis okta jietna. Dainnalágiin mearridit siidaoasi jođiheaddjit dien ášši.2. čuoggá mearrádusaid dáfus sáhttá jerrojuv-vot guđe siiddas lea sáhka. Leat go geasse- vai dálvesiiddaid jođiheaddjit geat galget leat ovttaoaivilis?</p>
<p>Sáhttit vástidit dien gažaldaga, de ferte vuosatnit muittus ahte ođđa siidaosiid ásaheapmi iigalgga lasihit boazologu meaddel dan mii lea mearriduvvon guovllus gosa ođđa siidaoassi lea jurddašuvvon. Vástádus dasa geat galget leat ovttaoaivilis, lea nappo dan duohken lea go alimus boazolohku biddjon geassesiidii, vai lea go maiddái dálvesiidii biddjon alimus boazolohku. Geahča eanet dán birra §:s 9–4 oktan mearkkašumiiguin.</p>
<p>Jus alimus boazolohku lea biddjon dušše geas-sesiidii, de fertejit geassesiidda buot siidaosiid jođiheaddjit miehtat ásahit ođđa siidaoasi. Jus maiddái dálvesiidii lea mearriduvvon alimus boazolohku, de sáhttet dálvesiidda siidaosiid jođiheaddjit soahpat ásahit ođđa siidaoasi. Siidda siskkobealde – geassesiiddas dahje dálvesiiddas – ožžot jođiheaddjit ieža mearridit man galle siidaoasi dohko ásahuvvojit.</p>
<p>Jus mahkáš ii leat mearriduvvon alimus boazo-lohku dálvesiidii, de galget namalassii buot geassesiidda jođiheaddjit leat ovttaoaivilis. Unna geassesiiddažiidda, omd. main lea okta bearaš, lea friddja mearridit galle siidaoasi sii dáhttot ásahit.</p>
<p>Stuora geassesiiddain gos leat olu bearrašatsáhttá leat váttis olahit ovttamielalašvuođa. Jus geassesiiddas leat eanet juogut, de sáhttá álkit dáhpáhuvvat ahte ii oktage udno earáide eanet siidaosiid. Jus dilálašvuođat leat nie, de sáhttet unnit juogu boazodoallit, omd. dálvesiida bivdit ahte mearriduvvo alimus boazolohku sidjiide, gč. § 9–4. Dalle ožžot dán siidda siidaoasit vuođu mearridit ásahit ođđa siidaosiid.</p>
<p>Jus unnit juohku geassesiidda siskkobealdedáinnalágiin ásaha ođđa siidaosiid, de sii eai sáhte vuosttaldit ahte geassesiidda eará siidaoasit sohpet lasihit siidaosiid logu dan boazologu siskkobealde mii sis dasto lea. Dát boazolohku lea geassesiidda boazolohku minus dat boazolohku mii mearriduvvo sierra ávžžuhusa mielde.</p>
<p>Ovdamearkkas lea dálvesiida mii bivdá sierramearriduvvot boazologu. Nu sáhttá maiddái geassesiidda eará čoahkkádus dahje joavku dahkat.</p>
<p>Sáhttit govahallat ahte dálvesiida dahje earájoavku mii lea ožžon mearriduvvot sierra alimus boazologu, ja lea ásahan ođđa siidaosiid, ii šat hálit sierra alimus boazologu, muhto ahte geassesiidda boazolohku galgá leat áidna mearri. Dat ii sáhte čađahuvvot jus geassesiidda buot siidaosiid jođiheaddjit eai leat ovttaoaivilis. Muđui sáhtášii unnit joavku dábuhit alcces eanet siidaosiid earáid meaddel ja nu maiddái stuorát boazologu geassesiidda meriid siskkobealde.</p>
<p>Dalle go dálvesiida dahje geassesiidda earájoavku dáid prinsihpaid mielde lea ásahan ođđa siidaoasi, de berrejit sii ovttasbarggu dihte earáiguin válljet jođiheaddjin dakkára gii lea siiddas bargan ja dovdá dilálašvuođaid.</p>
<p>Dárkilvuođa dihte namuhit ahte ođđa siidaoas-sái galgá nammaduvvot ođđa jođiheaddji. Ii sáhte nappo addit ođđa siidaoasi olbmui geas juo ovdalaččas lea siidaoassi.</p>
<p>Almmátge sáhttá ovttamielalašvuođas rievdaditbálddalas álggahanoasi siidaoassin, gč. § 4–4. Dat váikkuhivččii dasa ahte dát oassi ieš beassá ásahit bálddalas álggahanoasi, ja friddjabut earái jorahit doalu, gč. § 4–4 ja § 4–7 ovttas. Rievdamiin oaž ž u doallu maiddái eanet jienaid, gč. § 8–8.</p>
<p>Go bálddalas álggahanoasi nie rievdada siida-oassin, de galgá sáhttit eaktudit ahte siidaoassi mas bálddalas álggahanoassi oktii vulggii, ii oaččo ásahit ođđa bálddalas álggahanoasi § 4–4 mielde ja ahte dat ii ge oaččo daguhuvvot earái. Dát ii mana vuostálaga dainna mii ovdalis lea daddjon dan birra ahte ii sáhte eavttuid bidjat ođđa siidaosiid ásaheapmái. Eavttut mat dás biddjojit, eai rievdat dan siidaoasi riektedili mas rievdaduvvon bálddalas álggahanoassi vulggii. Juo bálddalas álggahanoasi ásahettiin han massii siidaoassi vejolašvuođa daguhit jođihanovddasvástádusa earái ja massii maiddái vejolašvuođa ásahit ođđa bálddalas álggahanoasi.</p>
<p>Mearrádusas čujuhuvvo maiddái dasa ahtegalgá vuhtii váldit su barggu gii ohcá siidaoasi, gč. <em type="italic">2. čuoggá goalmmát lađđasa </em>. Dát mielddisbuktá ahte olmmoš gii bargá bohccuiguin siiddas galgá válljejuvvot ovdalii dakkára gii ii leat searvan bargguide. </p>
<p>Viidáseappot namuhuvvo ahte galgá vuhtii vál-dit ohcci eallindilálašvuođaid. Omd. lea govttolaš válljet bearašolbmo ovdalii ovttaskas olbmo. Bearaš almmotge ii leat ovdamunnin jus ii leat searvan boazodoalu bargguide.</p>
<p>Lea maid lunddolaš válljet nuorra olbmuidovdalii boarráseappuid. Dás gal almmotge sáhttet leat olbmot geat guhkes áiggi leat bargan boazodoalus, muhto eai leat ožžon doalu (driftsenhet), ja áigumuš lea formaliseret sin gullevašvuođa siidii siidaoasi ásahemiin.</p>
<p>Jus son gean siida nammada siidaoasijođiheaddjin lea náitalan, de rehkenastojuvvo maiddái su guoibmi jođiheaddjin, gč. § 4–5, 1. čuoggá. Ii sáhte nappo mearridit ahte guoibmi ii galgga leat jođiheaddjin. Seammaládje lea ovttasássiin, gč. § 4–5, 2. čuoggá.</p>
<p>Ođđa siidaoasi ásaheapmái ii sáhte bidjateavttuid mat eai boađe ovdan dán lágas. Ii sáhte omd. mearriduvvot ahte soames oažžu siidaoasi dainna eavttuin ahte ii ásat bálddalas álggahanoasi, dahje ahte son go heaitá, geatnegahtto addit siidaoasi dihto olbmui. Jus dákkár eavttuid bidjan ii gildojuvvo, de sáhttet áigái boahtit A, B ja C siidaoasit, mat sáhttet dagahit unohis dásse-erohusaid siidaosiid gaskka.</p>
<p>Sihkkarastit ahte eai ásahuvvo siidaoasitalmmá deavddikeahttá formála eavttuid, de ii leat ođđa siidaoassi ásahuvvon ovdal go fylkkaboazodoallostivra lea dan dohkkehan, geahča 2. čuoggá njealját lađđasa. Fylkkaboazodoallostivrra dárkkisteapmi lea čielga formála dárkkisteapmi, nugo dárkkistit dan ahte buot siidaosiid jođiheaddjit leat mieđihan ja ahte ođđa siidaoasi jođiheaddji lea válddálaš ja ássá Norggas. Jus siidaoassi ásahuvvo geassesiidda unnit čoahkkádussii, de galgá fylkkaboazodoallostivra dárkkistit ahte dán unnit čoahkkádusa siidaosiid jođiheaddjit leat mieđihan. Fylkkaboazodoallostivra galgá viidáseappot dárkkistit ahte dán unnit čoahkkádussii lea mearriduvvon alimus boazolohku, gč. mearkkašumiid ovdalis 2. čuoggá vuosttaš ja nuppi lađđasiidda.</p>
<p>Jus fylkkaboazodoallostivra gávnnaha ahteođđa siidaoasi ásaheami eavttut eai leat devdojuvvon, de ođđa siidaoassi ii dohkkehuvvo.</p>
<p>Ođđa siidaoasi dohkkeheami biehttaleamisáhttá váidit Boazodoallostivrii. Maiddái ođđa siidaoasi dohkkeheami sáhttá váidit soames gii oaivvilda ahte eavttut eai leat devdojuvvon ja geas leat rievttalaš beroštumit áššis.</p>
<p>Unnitlohku, <em type="italic">Jon Meløy ja Arne G. Arnesen </em>,evttoheaba čuovvovaš lasáhusa <em type="italic">2. čuoggá goalmmát lađđasii: </em></p>
<p><em type="italic">Fylkkaboazodoallostivra sáhttá biehttalit dohk- </em><em type="italic">keheami jus juohke siidaoasi gaskamearálaš boazolohku šaddá vuollel 250 bohcco siidda/orohaga alimus boazologu ektui. </em></p>
<p>Mearkkašupmi 2. čuoggá goalmmát lađđasanuppi cealkagii:</p>
<p>Unnitlogu evttohus lea seamma go eanetloguevttohus, muhto dainna erohusain ahte unnitlohku háliida ásahit vejolašvuođa dalle go ođđa siidaoasi ásaheapmi sáhttá dagahit siidaosiid gaskamearálaš boazologu vuollel 250. Diekkár njuolggadusa haga ballaba soai ahte siida ii nagot vuosttaldit sávaldaga ásahit menddo olu siidaosiid. Dat fas sáhttá dagahit ahte siidaosiide šaddá nu vuollegis boazolohku ahte ii šat lea birgenláhki.</p>
<p>Njuolggadus mearkkaša nappo ahte fylkkaboa-zodoallostivra ferte árvvoštallat lea go bealuštahtti ásahit eanet siidaosiid. Njuolggadus mearkkaša maiddái ahte jus siidaosiin šaddá boazolohku vuollel 250, de ferte siida bures ákkastallat manne áigu ásahit ođđa siidaoasi.</p>
<p>Ágga addit lobi, sáhttá leat ahte orohaga dahjesiidda doallovuohki lea dakkár ahte sáhttá leat bealuštahtti atnit unnit boazologu siidaosiin, ovdamearkka dihte jus stuora oassi sisaboađus boahtá duojis. Eará ágga sáhttá leat ahte okta dahje eanet siidaoasit main lea boazolohku vuollin leat nugohčoduvvon buolvadoalut, mat leat namuhuv-von § 4–4, 6. čuoggás ja mat iežaset iešvuođaid geažil eai berre lohkkot siidaosiid gaskamearálaš boazologu rehkenastimis.</p>
<p>Dás deattuhuvvo ahte gaskamearálaš boazo-logu rehkenastimis galgá adnot mearriduvvon boazolohku, ii ge duohta boazolohku. Jurddašetnot čuovvovaš ovdamearkka: A-siiddas lea duohta boazolohku 900 ja leat golbma siidaoasi. Siida háliida ásahit ođđa siidaoasi. Dat lea álki jus siidda mearriduvvon alimus boazolohku lea 1000 dahje eanet. Jus alimus boazolohkomearri lea vuollel, de galget leat erenoamáš ákkat ovdal go fylkkaboazodoallostivra mieđiha ásahit ođđa siidaoasi. <em type="italic">3. čuoggás </em>leat njuolggadusat dasa jus siida-oassi sirdojuvvo eará siidii. Dákko evttohuvvo seamma njuolggadus go ođđa siidaoasi ásaheapmái lea. <em type="italic">4. čuokkis </em>: Sáhttá leat nu ahte orohat dahjegeassesiida dárbbahivččii ođđa siidaosiid, muhto eai oaččo dan áigái dábálaš njuolggadusaid mielde go ii olahuvvo ovttamielalašvuohta. 4. čuoggá mearrádus lea njuolggadus mii galgá hehttet muhtun guovllu boazodoalu nohkamis. Mearrádus lea dakkár man galgá várrogasvuođain atnit. Lea čájehuvvon ahte boazodoalu ásaheapmi guovllu eará boazodolliid miela vuostá hárve lihkostuvvá. </p>
<p>Mearrádus sáhttá maid adnot dalle go muhtunsiidaoasi jođiheaddji ii šat fuola boazoeaiggáda iežas siidaoasi vuollái, vaikko son lea olu bargan siiddas ja siidaoasis, ja jođiheaddji seammás maiddái vuosttalda addimis dán boazoeaiggádii sierra siidaoasi. <em type="bold">11.4.4 </em><em type="bold">§ 4–4. Bálddalas álggahanoassi </em><em type="italic">1. Siidaoasi ovddasvástideaddji jođiheaddji sáhttá, </em><em type="italic">go lea deavdán 50 jagi, mearridit ahte ásahuvvo bálddalas álggahanoassi mii lea čadnojuvvon siidaoassái. </em></p>
<p><em type="italic">Diekkár bálddalas álggahanoasi jođihanovd- </em><em type="italic">dasvástádus sáhttá addot dušše mánnái, áddjubii/áhkkubii dahje eará nuorat buolvva olbmui geas lea vuoigatvuohta eaiggáduššat bohccuid siidaoasis, gč. § 4–9. Bálddalas álggahanoasi jođiheaddji galgá leat válddálaš ja galgá leat leamaš mielde buot boazodoalu bargguin jođiheaddji fárus unnimusat golbma jagi. </em></p>
<p><em type="italic">Bálddalas álggahanoasi jođiheaddjis leat </em><em type="italic">seamma vuoigatvuođat ja geatnegasvuođat go dábálaš siidaoasi jođiheaddjis, jus eará ii čuvoš dán lága olis. </em>2. <em type="italic">Bálddalas álggahanoasi ásaheami oktavuođas </em><em type="italic">gustojit § 4–3 2. čuoggá nuppi ja goalmmát lađđasat seammaládje. </em><em type="italic">3. Juohke siidaoassi sáhttá ásahit dušše ovtta báld- </em><em type="italic">dalas álggahanoasi </em><em type="italic">12. </em></p>
<p><em type="italic">Bálddalas álggahanoasi jođihanovddasvástá- </em><em type="italic">dus sáhttá sirdojuvvot olbmui namuhuvvon 1. čuoggás jus siidaoasi jođiheaddji mieđiha. </em>4. <em type="italic">Jus siidaoasi jođiheaddji jápmá dahje geassáda </em><em type="italic">ovddasvástideaddji jođiheaddjin, de manná bálddalas álggahanoassi siidaoassái ja bálddalas álggahanoasi jođiheaddji šaddá siidaoasi ođđa jođiheaddjin. </em>5. <em type="italic">Bálddalas álggahanoasi ásaheapmi galgá </em><em type="italic">dieđihuvvot fylkkaboazodoallostivrii, mii dárkkista ahte ođđa buohtalas doalu ásaheami formála eavttut leat devdojuvvon. </em>6. <em type="italic">Siidaoasi jođiheaddji ja bálddalas álggahanoasi </em><em type="italic">jođiheaddji sáhttiba soahpat ahte bálddalas álggahanoassi šaddá dábálaš siidaoassin ja ovdalaš siidaoassi fas bálddalas álggahanoassin (buolvaoassi). 1. čuoggá goalmmát lađas ja 5. čuokkis gustojit seamma láhkái. </em></p>
<p><em type="italic">Ođđa bálddalas álggahanoassi jođihanovddas- </em><em type="italic">vástádus ii sáhte sirdojuvvot earáide. Ođđa siidaoasi jođihanovddasvástádus sáhttá sirdot § 4–7 njuolggadusaid mielde. </em></p>
<p><em type="italic">Mearkkašumit § 4–4: </em>Lávdegoddi evttoha ahte siidaoassái sáhttá ásahuvvot bálddalas álggahanoassi, mii galgá sihkkarastit njuovžilis buolvamolsuma. Geahča dárkileappot evttohusa duogáža birra čuoggás 9.3.313 dás ovdalis. Bálddalas álggahanoasis galget álgovuorus leat seamma vuoigatvuođat, ovddasvástádus ja geatnegasvuođat go siidaoasis. Sátni bálddalas álggahanoassi lea válljejuvvon čájehit ahte dat gullá dábálaš siidaoassái ja galgá sihkkarastit nuorat buolvva vuoigatvuođaid. </p>
<p>Bálddalas álggahanoasi ásaheapmi mielddis-buktá ahte dat siidaoassi masa bálddalas álggahanoasi ásahuvvo, ii sáhte sirdojuvvot earái go bálddalas álggahanoasi jođiheaddjái, gč. § 4–7, 1. čuoggá ovttas § 4–4, 4. ja 6. čuoggáiguin. Bálddalas álggahanoasi jođiheaddji galgá áiggi mielde badjelasás váldit dábálaš siidaoasi.</p>
<p>Ahkerádji 50 jagi dasa ahte beassat ásahit báld-dalas álggahanoasi, lea sihkkarastin dihte bálddalas álggahanoasi ulbmila, mii lea buolvamolsun. Diekkár ahkeráji haga sáhtáše bálddalas álggahanoasit ásahuvvot eará ulbmiliid dihte, ja sáhtášii geavvat nu ahte siidaosiid lohku lassánivččii beliin.</p>
<p>Go náittosguimmežagat dahje ovttasássit ovttasjođiheaba siidaoasi, de sáhttá bálddalas álggahanoassi ásahuvvot go nubbi sudnos deavdá 50 jagi. <em type="italic">1. čuoggá vuosttaš lađas </em>mearrida ahte lea siida-oasi jođiheaddji gii ieš sáhttá ásahit bálddalas álggahanoasi ja ieš nammadit dasa jođiheaddji. Jus náittosguimmežat/ovttasássit ovttas jođiheaba, de ferteba soai leat ovttaoaivilis das gii nammaduvvo bálddalas álggahanoasi jođiheaddjin. </p>
<p>Bálddalas álggahanoasi ásaheapmái eaidárbbaš siidda eará siidaosiid ovddasvástideaddji jođiheaddjit miehtat. <em type="italic">1. čuoggá nubbi lađas </em>almmuha gii sáhttá oažžutbálddalas álggahanoasi jođihanovddasvástádusa. Dat leat vuosttažettiin dábálaš siidaoasi jođiheaddji mánát ja mánáidmánát. </p>
<p>Lávdegoddi evttoha viidáseappot ahte maiddáiearà lagas fuolkkit sáhttet nammaduvvot bálddalas álggahanoasi jođiheaddjin. Sii leat namuhuvvon §:s 4–9, muhto galget gullat nuorat bulvii go siidaoasi jođiheaddji.</p>
<p>Vejolašvuohta ásahit bálddalas álggahanoasiearái go iežas mánnái dahje áhkkubii/áddjubii addá sidjiide geain eai leat maŋisboahttit geat álget boazodollui, vejolašvuođa háhkat veahki. Dán veahkkái mielddisbuktá njuolggadus fas vejolašvuođa bargat boazodoalus. Lea dattege deattuhuvvon ahte son galgá gullat nuorat bulvii, namalassii bulvii mii lea maŋŋelis jođiheaddji buolvva. Ii sáhte nappo nammadit iežas ahkáhačča jođihit bálddalas álggahanoasi. Ulbmil bálddalas álggahanosiin lea oažžut áigái njuovžilis buolvamolsuma, ja lágidit nuorat bulvii vejolašvuođa joatkit boazodoalus.</p>
<p>Dušše válddálaš agi olbmot sáhttet oažžut báld-dalas álggahanoasi jođihanovddasvástádusa. Dasa lassin galgá son boazodoalus unnimusat golbma jagi bargan buot bargguid ovttas siidaoasi jođiheddjiin. Mánná mii lea čuvvon váhnemiid doalu unnivuođa rájes, deavdá dábálaččat dán eavttu go šaddá válddálaš. Ii leat nappo dárbu bargat vel golbma jagi maŋŋel go lea ollen válddálašvuođa ahkái.</p>
<p>Golmma jagi bargama gáibádus lea sihkkaras-tin dihte ahte sus gii oažžu bálddalas álggahanoasi jođihanovddasvástádusa leat návccat oažžut diekkár ovddasvástádusa. Gáibádus galgá maiddái sihkkarastit ahte son dovdá dan siiddadilálašvuođaid gos oažžu mieldeovddasvástádusa. <em type="italic">1. čuoggá goalmmát lađas </em>: Bálddalas álggahan-oasi jođiheaddjis leat seamma vuoigatvuođat ja geatnegasvuođat go siidaoasi jođiheaddjis, muhto daid gáržžádusaiguin mat čuvvot bálddalas álggahanoasi. Dát mielddisbuktá ee. ahte doaluid jođiheaddjit galgaba ovttas doaimmahit boazodoalu. Bálddalas álggahanoasi jođiheaddji ii sáhtejohtit eará orohahkii dahje geasseorohahkii dábálaš siidaoasi addin lobi haga. </p>
<p>Bálddalas álggahanoasi jođiheaddji ii leat alm-motge juohke oktavuođas dábálaš siidaoasi vuollásaš. Bálddalas álggahanoasi jođiheaddji galgá seammaládje go siidda eará jođiheaddjit miehtat ođđa siidaoasi ásaheapmái § 4–3 mielde. Lea bálddalas álggahanoasi jođiheaddji gii galgá boazodoalu joatkit boahtte buolvvas, ja dan dihte lea hui deaŧalaš ahte son beassá leat mielde mearrideame geat su boahttevaš ovttasbargoguoimmit šaddet.</p>
<p>Bálddalas álggahanoasi jođiheaddjis lea maid-dái orohaga ja siidda jahkečoahkkimiin jienastanvuoigatvuohta, muhto sus leat dušše guokte jiena, gč. § 8–8.</p>
<p>Jus son gii oažžu bálddalas álggahanoasi, leanáitalan, šaddá maiddái guoibmi bálddalas álggahanoasi jođiheaddjin, gč. njuolggadusaid §:s 4–5, 1. čuoggá. Seammaládje lea ovttasássiin § 4–5, 2. čuoggá mielde.</p>
<p>Bálddalas álggahanoasi jođiheaddji ii sáhte iešásahit bálddalas álggahanoasi, ii ge sáhte siidaoasi jođiheaddji mieđieheami haga sirdit jođihanovddasvástádusa earái, gč. mearrádusaid 3. čuoggás. Geahča dábálaš siidaoasi ja bálddalas álggahanoasi gaskavuođa birra čuoggás 9.3.314 dás ovdalis. <em type="italic">2. čuokkis </em>: Bálddalas álggahanoasi ásahettiingalgá vuhtii váldit seamma dilálašvuođaid go dábálaš siidaoasi ásaheamis, gč. § 4–3, 2. čuoggá nuppi ja goalmmát lađđasiid, ja čujuhuvvo dáid mearrádusaid mearkkašumiide. </p>
<p>Nu go namuhuvvon, de lea njuolggadusa ulb-mil sihkkarastit njuovžilis buolvamolsuma. Dát mielddisbuktá dábálaččat ahte bálddalas álggahanoasi jođiheaddji dábálaččat gullá nuorat bulvii go siidaoasi jođiheaddji. Nu lea ge deattuhuvvon ahte mánná dahje áhkkut/áddjut sáhttá jođihit bálddalas álggahanoasi. Jus eará fuolki válljejuvvo bálddalas álggahanoasi jođiheaddjin, de galgá son maid gullat nuorat bulvii go siidaoasi jođiheaddji, gč. 1. čuoggá nuppi lađđasa.</p>
<p>Seammaládje go ođđa siidaosiid ásahettiin, gč.§ 4–3, de galgá maiddái bálddalas álggahanosiid ásahettiin doahttalit siidii mearriduvvon alimus boazologu, gč. § 9–4. Jus siidda siidaosiide lea mearriduvvon alimus boazolohku, gč. § 9.5 viđát lađđasa vuosttaš cealkaga, de várra galggašii gáibidit ahte siidaoasi ja dasa gulli bálddalas álggahanoasi boazolohku ii galgga oktiibuot leat badjel siidaoassái mearriduvvon boazologu. Diekkár njuolggadusa livččii datte váttis čuovvut. Dál lea gal nu ahte evttohuvvon njuolggadus mielddisbuktá ahte eará siidaoasit šaddet unnidit boazologu dađimielde go bálddalas álggahanoassi ovdána, muhto go buot siidaosiin lea vejolašvuohta ásahit bálddalas álggahanoasi, de dát ortnet ii dagat govttohis siskkáldas dilálašvuođaid.</p>
<p>Maiddái bálddalas álggahanoasi ásahettiin boh-ciida gažaldat guđe siidii boazolohku gullá. Dás čujuhuvvo mearkkašumiide § 4–3, 2. čuoggái. <em type="italic">3. čuokkis </em>: Dábálaš siidaoassái ii sáhte ásahuv-vot eambbo go okta bálddalas álggahanoassi. Jus leat eanet mánát geat háliidivčče siidaoasi, de ožžot sii siidaoasi dušše jus siidda buot siidaoasit mihtet dasa. Maiddái bálddalas álggahanoasi jođiheaddjit galget mieđihit, go sis leat seamma vuoigatvuođat go dábálaš siidaosiin, gč. 1. čuoggá goalmmát lađđasa. </p>
<p>Bálddalas álggahanoassi lea čadnon siidaoassáidainna lágiin ahte bálddalas álggahanoassi ii sáhte sirdot earái dan siidaoasi jođiheaddji mieđiheami haga, mas bálddalas álggahanoassi vuolgá15. <em type="italic">4. čuokkis </em>: Jus dan siidaoasi, mas bálddalas álg-gahanoassi lea vuolgán, jođiheaddji jápmá dahje heaitá, de časkojuvvojit bálddalas álggahanoassi ja siidaoassi automáhtalaččat oktii ja siidoasi ođđa jođiheaddjin šaddá buohtalas doalu jođiheaddji, gč. 4. čuoggá. Dasto sáhttá ásahuvvot ođđa bálddalas álggahanoassi. <em type="italic">5. čuokkis </em>: Seammaládje go ođđa siidaoasi ása-hettiin, gč. § 4–3, galgá bálddalas álggahanoasi ásaheapmi dieđihuvvot fylkkaboazodoallostivrii, mii dárkkista ahte formála eavttut devdojuvvojit. Easkka go dat lea dahkkon, lea ásaheapmi rievttálaččat ásahuvvon. <em type="italic">6. čuokkis </em>: Dilálašvuođat sáhttet rievdat nu ahtelea lunddolaš ahte bálddalas álggahanoasi jođiheaddji sirdá siidaoasi jođiheaddji sadjái. Soai sáhttiba dalle soahpat lonuhit sajiid. Bálddalas álggahanoassi šaddá dábálaš siidaoassi. </p>
<p>Datmearkkaša earret eará ahte das leat vihtta jiena orohat- ja siidajahkečoahkkimiin, eai ge guokte.</p>
<p>Ovdalaš siidaoassi šaddá dál bálddalasálggahanoassi ja dasa gustojit seamma njuolggadusat go bálddalas álggahanoassái buolvamolsuma várás. Dieđusge ii leat lunddolaš dán gohčodit bálddalas álggahanoassin, muhto baiccapenšonistaoassin. Dan ii sáhte sirdit earái, ja go jođiheaddji jápmá, de mánná dát doallu dábálaš siidaoassái.</p>
<p>Ii leat dárbu gáržžidit vejolašvuođa sirdit diek-kár dábálaš siidaoasi, go dat áiggi mielde ii galgga jorrat buohtalas penšonistaoassáii. Dábálaš siidaoasi sáhttá dalle sirdit § 4–7 njuolggadusaidmielde. Ođđa bálddalas álggahanoasi gal ii sáhte ásahit nu guhká go penšonistaoassi bistá. <em type="bold">11.4.5 </em><em type="bold">§ 4–5. Náittosguoimmi/ovttasássi sadji </em><em type="italic">1. Jus siidaoasi ovddasvástideaddji lea náitalan da- </em><em type="italic">hje náitala, de leat goappaš náittosguimmežagat siidaoasi ovddasvástideaddji jođiheaddjit. Dat gusto maiddái dalle go dušše nubbi sudnos deavdá § 4–1 vuosttaš lađđasa eavttuid. Diekkár oktasaš siidaoassi mielddisbuktá ahte náittosguimmežagat leaba solidáralaččat ovddasvástideaddjin siidaoasi jođiheaddjin. </em></p>
<p><em type="italic">Jus náittosguimmežagat soahpaba ahte dušše </em><em type="italic">nubbi lea ovddasvástideaddji jođiheaddji, de ferteba dan dieđihit boazodoallodieđáhusas, gč. § 4–11. </em></p>
<p><em type="italic">Náittosguimmežagat geat leaba goabbat siida- </em><em type="italic">oasi ovddasvástideaddji jođiheaddjit, leaba náittosdilis vuosttaš lađđasa njuolggadusaid vuollásaččat, seammaládje go dat geain lea siidaoasi oktasaš jođihanovddasvástádus. </em>2. <em type="italic">1. čuoggá mearrádusat gustojit seammaládje </em><em type="italic">náitalkeahtes olbmuide geat ealliba </em><em type="italic">ovttas (ovttasássi bárrii) jus </em><em type="italic">a) sudnos leat (dahje leat leamaš) oktasaš mánát b) soai ovdal leaba goabbat gummiineaska leamaš </em><em type="italic">náitalan, dahje </em><em type="italic">c) soai leaba ovttas eallán vihtta jagi. </em></p>
<p><em type="italic">Mearkkašumit § 4–5: 1. čuoggá vuosttaš lađas </em>vástida 1978-lága 4. § nuppi lađđasa nuppi cealkagii. Jus náittosguimmežagain lea oktasaš siidaoassi, de soai maiddái ovttas ovttasvástideaba buot geatnegasvuođaid. <em type="italic">1. čuoggá nubbi lađas </em>: Lea iešalddis buorre ahtenáittosguimmežagat ovttas jođiheaba doalu, muhto dán oktasašvuođas lea maiddái ovddasvástádusa bealli. Dan guoibmái geas leat dušše moadde bohcco, ii ge bargga ieš boazodoalus, sáhttá dát ovddasvástádus gártat noađđin. </p>
<p>Dakkárdilálašvuođain galgá leat sudnuide vejolaš soahpat ahte dušše nubbi lea jođiheaddji. Maiddái eará olbmot han sáhttet eaiggáduššat ealus bohccuid almmá dan haga ahte šaddat solidáralaš ovddasvástideaddjin ovttas siidaoasi jođiheddjiin, ii ge leat dárbu ráhkadit náittosguoibmái garreset njuolggadusaid.</p>
<p>Diekkár vejolašvuohta náittosguoibmái cealkiteret solidára-ovddasvástádusa leat ovddasvástideaddji jođiheaddjin, čuovvu njuolggadusaid mat muđui gustojit náittosguimmežagaide. Máŋggaoktavuođas ii soaitte olmmoš háliidit almmuhit iežas gullevašvuođa náittosguoibmái, gč. ovdamearkka dihte suoidnemánu 4. beaivvi 1991 náittoslága nr. 47, 40. § dan birra ahte náittosguoibmi akto ovddasvástida dan vealggi maid váldá badjelasás. Almmotge lea okta gáržžádus skábmamánu 21. beaivvi 1952 nr. 2 vearromáksinlága 37. §:s, mas daddjo ahte náittosguimmežagatsolidáralaččat ovddasvástidit dan vearu mii biddjo sudnuide oktii; muhto das sáhttá nubbi náittosguoibmi beassat jus gáibida sierra livdnema.</p>
<p>Náittosguimmežagat berrejit nappo sáhttitdieđihit ahte sudnos ii leat oktasaš ovddasvástádus siidaoasi dáfus. Dás čujuha lávdegoddi muđui Sámedikki miessemánu 30. beaivvi 2000 boazodoalloplána čuoggái 13.1.</p>
<p>Dat mii dás daddjo vejolašvuođa birra cealkiteret jođiheami mieldeovddasvástádusa, guoská maiddái dalle go náittosguimmežagain lea goabbat siidaoassi, gč. <em type="italic">1. čuoggá goalmmát lađđasa </em>. Dan náittosguoimmis mii ii čálit iežas mieldeovddasvástideaddjin boazodoallo-dieđáhussii, lea dasto oađđi siidaoassi nu guhká go náittosdilli dahje ovttasássan bistá. <em type="italic">1. čuoggá goalmmát lađđasa </em>mearrádus mield-disbuktá ahte vaikko náittosguimmežagain lea goabbat siidaoassi, de soai náittosdilis eaba leat eará rievttálaš dilis go sii geat ovttas jođihit ovtta siidaoasi. Jus náittosdilli nohká, de šaddet fas rievttálaččat guokte siidaoasi, gč. § 4–6. <em type="italic">2. čuoggá </em>mearrádus lea ođas, ja dás ár valuvvoahte vissis ovttasássamat leat ovttadássásaččat náittosdiliin dan dáfus ahte sáhttit eaiggáduššat bohccuid, ja jođihit siidaoasi. Leat biddjon eavttut dasa gii rehkenastojuvvo ovttasássin. Eavttut leat vižžojuvvon eará lágain mat atnet náittosdili ja ovttasássama ovttadássásažžan. Ovttasássit mat bohtet njuolggadusa vuollái, leat ovttasássit geain leat oktasaš mánát, dahje bárat mat ovdal leat leamaš náitalan goabbat guimmiin, gč. guovvamánu 28. beaivvi 1997 nr. 19 álbmotoadjolága § 1– 5. </p>
<p>Viidáseappot leat mielde ovttasássit geain eaileat oktasaš mánát, muhto geat leat ovttas eallán unnimusat vihtta jagi. Lávdegoddi oaivvilda ahte maiddái ovttasássan mánáid haga sáhttá leat nu bistevaš ahte dat boazodoallolágas berrebuohtastahttot náittosdiliin. Eará oktavuođain, gč. omd. suoidnemánu 4. beaivvi 1991 nr. 45 lága dállodoallo-ovttastumiid birra, mas rádji lea guokte jagi. Boazodoallolága njuolggadusaid dáfus atná lávdegoddi guokte jagi beare oanehis áigin, ja lea dan dihte gávnnahan ahte viđa jagi ovttasássan lea heivvolaš mearri ovdal go ovttasássan buohtastahtto náittosdiliin. <em type="bold">11.4.6 </em><em type="bold">§ 4–6. Náittosdili dahje ovttasássama nohkan </em></p>
<p><em type="italic">Jus náittosguimmežagat/ovttasássi guimmežagat leat ovttas jođihan siidaoasi, gč. § 4–5, ja nubbi sudnos jápmá, de šaddá báhcán guoibmi akto siidaoasi ovddasvástideaddji jođiheaddjin. Nu šaddá maiddái dalle jus báhcán guoibmi ii deavdde § 4–1 vuosttaš láđđasa eavttuid. </em></p>
<p><em type="italic">Jus náittosdilli/ovttasássan loahpahuvvo eará </em><em type="italic">árttaiguin go jápmimiin, de massá dat náittosguoibmi/ovttasássi, gii lea mieldeovddasvástádusa ožžon náittvosdili/ovttasássama bokte, vuoigatvuođa leat mieldeovddasvástideaddji jođiheaddjin. Náittosguimmežagat/ovttasássit sáhttiba almmotge soahpat ahte son ain beassá eaiggáduššat bohccuid siidaoasis dahje ahte son akto doaibmagoahtá siidaoasi ovddasvástideaddji jođiheaddjin. Dát gusto maiddái dalle go son ii deavdde § 4–1 vuosttaš lađđasa eavttuid. </em></p>
<p><em type="italic">Jođihanovddasvástádusa rievdamat vuosttaš </em><em type="italic">dahje nuppi lađđasa mielde galget dieđihuvvot fylkkaboazodoallostivrii </em>. </p>
<p><em type="italic">Mearkkašumit § 4–6: </em>Mearrádusas leat njuolggadusat daiddilálašvuođaide goas náittoguimmežagain/ovttasássiin lea leamaš oktasaš siidaoassi. </p>
<p><em type="italic">Vuosttaš lađas </em>regulere dilálašvuođaid jusnubbi jápmá. Dán mearrádusa mielde oažžu báhcán guoibmi (leaska dahje báhcán ovttasássi) iešalddis akto jođihanovddasvástádusa. Jus náittosguimmežagat/ovttasássit eaba leat ovttas leamaš siidaoasi ovddasvástideaddjin, de ii leat báhcán guoimmis vuosttašriekti oažžut siidaoasijođihanovddasvástádusa. </p>
<p>Dalle ferte sirdindáhpáhuvvat § 4–7 njuolggadusaid mielde.</p>
<p>Jus guimmežagain lea leamaš goabbat siida-oassi, de nubbi siidaoassi loahpahuvvo jus báhcán guoibmi váldá badjelasás jápmán guoimmi siidaoasi. Jus jápmán guoimmi siidaoassi daguhuvvo maŋisboahttái dahje eará olbmui § 4–7 mielde, de sáhttá báhcán guoibmi fas jođihit iežas siidaoasi, geahča dás ovdalis mearkkašumiid 1. čuoggá goalmmát lađđasii.</p>
<p><em type="italic">Nubbi lađas </em>regulere dilálašvuođaid earrá-neami ja goabbat sadjái fárrema dáfus. Mearrádusa sisdoallu lea ahte náittosguoibmi gii náittosdili bokte oaččui mieldeovddasvástádusa siidaoasi dáfus, massá dán ovddasvástádusa jus sierraneaba dahje earráneaba. Ovttasássama dáfus lea seammaládje jus mannaba goabbat sadjái. </p>
<p>Náittosguimmežagat mat earránit dahjeovttasássit mat mannet goabbat sadjái, sáhttet soah-pat ahte son gii massá mieldeovddasvástádusa, ain oažžu eaiggáduššat bohccuid siidaoasis, ja soai oažžuba maid soahpat ahte son akto váldá siidaoasi ovddasvástádusa. 1978-lága mielde lea juo diekkár vejolašvuohta, muhto dasa gáibiduvvo guovllustivrra mieđiheapmi. Lávdegoddi ii ane eiseválddiid mieđiheami dárbbašlažžan. Jus beallelaččat ieža soahpaba ahte nubbi jođihišgoahtá doaimma, de lea juo čielggas ahte son geas lea vuosttašvuoigatvuohta ieš ii beroš, ja dalle ii leat eahpelunddolaš ahte nubbi joatká akto-ovddasvástideaddjin. Dalle eai šat dárbbaš eiseválddit dan dohkkehit.</p>
<p>Jus guimmežagain lea goabbat siidaoassi, dečuovvu § 4–5, 1. čuoggá njuolggadusaid goalmmát lađđasis, gč. 2. čuoggá, ahte soai ovttaseallimis adnojuvvoba oktan siidaoassin. Jus earráneaba/ fárreba goabbat sadjái, de rehkenastojuvvo sudnos fas goabbat siidaoassi, ja beallelaččat šaddaba goabbat siidaoasi jođiheaddjin.</p>
<p>Diekkár oktavuođain sáhttá šaddat váttis sud-nuide joatkit ovtta siiddas. <em type="bold">11.4.7 </em><em type="bold">§ 4–7. Siidaoasi jođihanovddasvástádusa sirdin </em><em type="italic">1. Jus bálddalas álggahanoassi nugo namuhuvvon </em><em type="italic">§:s 4–4 ii leat ásahuvvon, de sáhttá siidaoasi jođiheaddji sirdit siidaoasi jođihanovddasvástádusa mánnái, áddjubii/áhkkubii dahje eará olbmui gii § 4–9 mielde sáhttá eaiggáduššat bohccuid siidaoasis. </em></p>
<p><em type="italic">Siidaoasi ođđa jođiheaddji galgá leat váld- </em><em type="italic">dálaš ja galgá leat searvan buot boazodoalu bargguide jođiheaddji fárus unnimusat golbma jagi. Fylkkaboazodoallostivra sáhttá almmotge erenoamáš dilálašvuođain dohkkehit sirdima mánnái dahje áddubii/áhkkubii gii ii leat golbma jagi searvan boazodoalu buot bargguide dahje gii ii leat válddálaš. </em></p>
<p><em type="italic">Maŋŋel jođihanovddasvástádusa sirdimima </em><em type="italic">lea siidaoasi ovdalaš jođiheaddjis ain vuoigatvuohta eaiggáduššat bohccuid siidaoasis, gč. § 4–9 nuppi lađđasa. </em>2. <em type="italic">Jus siidaoasi jođiheaddji jápmá ovdal go leat </em><em type="italic">dahkkon mearrádus nugo namuhuvvon 1. čuoggás, de lea mánás, áddjubis/áhkkubis dahje eará fuolkkis nugo namuhuvvon §:s 4–9 vuoigatvuohta badjelasás váldit siidaoasi ovddasvástádusa jus leaska dahje báhcán ovttasássi ii váldde ovddasvástádusa badjelasás, § 4–6 njuolggadusaid mielde. </em><em type="italic">1. čuoggá nuppi lađđasa mearrádusat gustojit </em><em type="italic">seammaládje. </em>3. <em type="italic">Siidaoasi sirdin galgá dieđihuvvot fylkkaboazo- </em><em type="italic">doallostivrii mii dárkkista ahte sirdima formála eavttut leat devdojuvvon. </em></p>
<p><em type="italic">Mearkkašumit § 4–7: </em>Dát paragráfa lea jurddašuvvon reguleretdilálašvuođaid jus siidaoasi jođiheaddji heaitá jođiheaddjin dahje jápmá. <em type="italic">1. čuoggá vuosttaš lađđasa </em>mielde sáhttáolmmoš guhte ii šat hálit jođihit siidaoasi, sirdit jođiheami mánnái, áddjubii/áhkkubii dahje eará olbmui geas § 4–9 mielde lea vuoigatvuohta eaiggáduššat bohccuid siidaoasis. Molssaeaktun lea heaittihit siidaoasi, gč. § 4–8. Jođihanovddasvástádusa sirdin – ja nu siidaoasi joatkin – lea ahte ii leat ásahuvvon bálddalas buolvamolsunoassi, gč. § 4–4, Jus dat lea ásahuvvon, de bálddalas álggahanoasi jođiheaddji šaddá automáhtalaččat dábálaš siidaoasi jođiheaddjin, gč. § 4–4. 4. čuoggá, jus dábálaš siidaoasi jođiheaddji heaitá dahje jápmá. <em type="italic">1. čuoggá nubbi lađas </em>eaktuda ahte son gii váldábadjelasás siidaoasi lea válddálašvuođa agis, namalassii badjel 18 jagi. Eavttu ii sáhte ložžet. Válddálašvuođa gáibádus guoská maiddái dábálaččat mánnái dahje áddjubii/áhkkubii, muhto das sáhttá fylkkaboazodoallostivra erenoamáš dilálašvuođain dohkkehit sirdima agivuloš olbmui. Lávdegoddi čujuha 1978-lága 4. § vuosttaš cealkaga ovdabargguide. Ot.prp. nr. 28 (1994–95) sámegiel jorgaleamis daddjo 43. siiddus ahte sáhttá dohkkehit sirdima agivuloš olbmui dain oktavuođain go válddálašvuođa gáibádus ii leat govttolaš, ja go sirdin muđui lea heivvolaš. Fylkkaboazodoallostivrra dohkkeheami eaktun sirdit siidaoasi agivuloš olbmui lea ahte soames eará lea siidaoasi ovddasvástideaddjin dassážii go ieš šaddá válddálaš. Diekkár gáibádus čuovvu cuoŋománu 22. beaivvi 1972 nr. 3 vergemålsloven (láhka nuppiid opmodagahálddašeami birra). </p>
<p>Sáhttá maid ložžet gáibádusa golmma jagibargama birra boazodoalus. Sáhttá jurddašit ovdameakkaid dakkáriid go ahte mánná oalle maŋŋit álgá boazodollui, jus omd. soaitá leat eará guovllus riikkas ássan mánnávuođas. Son sáhttá liikká váldit badjelasás siidaoasi jus duođaštuvvo ahte son sáhttá eará ládje oahpu gazzat, ja go siidda eará boazodoallit áigot veahkehit su. <em type="italic">2. čuoggás </em>leat njuolggadusat siidaoasi sirdimabirra go jođiheaddji jápmá. Mearrádusa dárkilet ipmárdusa hárrái čujuhuvvo 1. čuoggámearkkašumiide. Maiddái dalle go siidaoasi jođiheaddji jápmá, galgá dat mánná dahje áddjut/ áhkkut gii váldá doalu badjelasás, leat válddálaš, muhto fylkkaboazodoallostivra sáhttá ložžet gáibá-dusa. Eará olmmoš gii váldá doalu badjelasás, galgá leat válddálaš, ja das ii sáhte ložžet. Geahča mearkkašumiid 1. čuoggá nuppi lađđasii. </p>
<p>Mearrádus mielddisbuktá ahte siidda eará boa-zoeaiggádat galget vuhtii váldit siidaoasi sirdima go jođiheaddji jápmá. Siidaoasi jođihanovddasvástádusa ii almmotge sáhte vaikko gii váldit, muhto dušše olmmoš gii lea namuhuvvon § 4–9 vuosttaš lađđasis.</p>
<p>Mearrádus ii regulere dárkileappot sin gaska-vuođaid geat devdet eavttuid váldit badjelasáset siidoasi. Sii fertejit soahpat guovvamánu 21. beaivvi 1930 árbejuohkinlága ja njukčamánu 3. beavvi 1972 nr. 5 árbelága mielde.</p>
<p>Lávdegoddi lea árvvoštallan berrejit go ráhka-duvvot njuolggadusat dan birra gii galgá siidaoasi váldit badjelasás jus árbbolaččat eai ieža soaba, omd. ahte boarráseamos mánás livččiivuosttašvuoigatvuohta. Lávdegoddi ii leat atnán riektan evttohit diekkár njuolggadusaid, go dat sáhttá bearehaga rihkkut árbevieruid. Boazodoalus oainnat ii leat boarrásepmosis diekkár vuosttašvuoigatvuohta nugo omd. norga boandarievttis. Sámi ser vodagain lea baicca nuoramusas leamaš vuoigatvuohta. Almmotge lea váttis lágas mearridit nuoramussii vuosttašvuoigatvuođa, go diekkár njuolggadus ii leat vuoiggalaš jus siidaoasi jođiheaddji jápmá nuorran, ja nuoramus lea beare nuorra váldit badjelasás ovddasvástádusa.</p>
<p>Dás ii leat leskii/báhcán guoibmái ge ár valuv-von vuosttašvuoigatvuohta váldit siidaoasijođihanovddasvástádusa. Dat dieđusge guoská daid dilálašvuođaide goas sus ii leat mieldeovddasvástádus siidaoasi jođiheamis. Jus sus lea mieldeovddasvástádus, de gustojit § 4–6 vuosttaš lađđasa mearrádusat. <em type="bold">11.4.8 </em><em type="bold">§ 4–8. Siidaoasi heaittiheapmi </em></p>
<p><em type="italic">Jus </em><em type="italic">siidaoasi </em><em type="italic">ovddasvástideaddji </em><em type="italic">jođiheaddji </em><em type="italic">heaittiha iežas boazodaolu dahje jus son jápmá ja ovddasvástádus ii sirdojuvvo earái § 4–4 nr. 4 dahje § 4–7 njuolggadusaid mielde, de galgá siidaoassi heaittihuvvot ja bohccot vuvdojuvvot jus eai sirdojuvvo eará siidaoassái dahje bálddalas álggahanoassái. Geassesiidda stivra, gč. § 8–11, dahje § 8– 12 njealját lađđasa njuolggadusaid mielde válljejuvvon gulahallanolmmoš galgá fuolahit ahte siidaoassi heaittihuvvo. Heaittiheami golut gokčojuvvojit bohccuid vuovdima boađus. </em></p>
<p><em type="italic">Jus bálddalas álggahanoasi jođiheaddji heaittiha </em><em type="italic">iežas boazodoalu dahje jus son jápmá ja ovddasvástádus ii sirdojuvvo earái § 4–4, 3 čuoggá nuppi lađđasa mielde, de manná bálddalas álggahanoassi dan siidaoassái masa ásahuvvui. </em></p>
<p><em type="italic">Heaittiheapmi vuosttaš ja nuppi lađđasa mielde </em><em type="italic">dieđihuvvo fylkkaboazodoallostivrii. </em></p>
<p><em type="italic">Jus siidaoasi dahje bálddalas álggahanoasi boa- </em><em type="italic">zolohku lea leamaš vuollel 50 vihtta jagi, de ferte dat heaittihuvvot siidaoassin. Fylkkaboazodoallostivra mearrida heaittiheami. Go boazolohku lea njealját jagi vuollel 50 de galgá fylkkaboazodoallostivra dieđihit </em><em type="italic">siidaoasi </em><em type="italic">jođiheaddjái </em><em type="italic">čuovvovaš </em><em type="italic">heaittiheami birra. Dieđihuvvot galgá unnimusat guhtta mánu ovdal nuppe jagi boazodoallodieđáhusa </em><em type="italic">sáddema </em><em type="italic">áigemeari. </em></p>
<p><em type="italic">Heaittiheami </em><em type="italic">čađaheami mearrádus vuosttaš lađđasa mielde doaimmahuvvo seammaládje. </em></p>
<p><em type="italic">Olbmos gii heaittiha siidaoasi dahje bálddalas </em><em type="italic">álggahanoasi, lea almmotge vuoigatvuohta eaiggáduššat bohccuid siidda eará siidaosiin § 4–9 goalmmát lađđasa njuolggadusaid mielde. </em></p>
<p><em type="italic">Mearkkašumit § 4–8: </em></p>
<p><em type="italic">Vuosttaš lađas </em>: Jus siidaoassi heaittihuvvo, de jođiheaddji dábálaččat ieš fuolaha ahte bohccot njuvvojit dahje mannet eará siidaoassái. Jus heaittiheapmi lea jápmima geažil, de árbbolaččat dábálaččat fuolahit dárbbašlaš heaittihandoaimmaid. Dábálaččat dáidà lagas fuolki badjelasás váldit siidaoasi jođiheami § 4–7 mielde. Jus siidaoassái lea ásahuvvon bálddalas álggahanoassi, de dan jođiheaddji váldá badjelasás siidaoasi jođiheami, gč. § 4–4, 4. čuoggá. Muhto jus dat ii dáhpáhuva, de galgá siida fuolahit ahte bohccot vuvdojuvvojit. Dát ovddasvástádus lea siidda stivrras, jus dakkár lea ásahuvvon, gč. § 8–11. Jus ii leat ásahuvvon siidastivra, de lea siidda nammadan gulahallanolbmos diet ovddasvástádus, gč. § 8–12, 4. čuoggá. </p>
<p><em type="italic">Nubbi lađas </em>regulere dilálašvuođaid dalle jusbálddalas buolvamolsunoasi jođiheaddji heaitá dahje jápmá. Jus bálddalas álggahanoassi ii sirdojuvvo § 4–4, 3. čuoggá nuppi lađđasa mielde, de dan siidaoasi jođiheaddji mas bálddalas álggahanoassi lea vuolgán, váldá badjelasás bálddalas álggahanoasi bohccuid ovddasvástádusa. Diekkár heaittiheapmi mielddisbuktá ahte dábálaš siidaoasi jođiheaddji sáhttá ásahit ođđa bálddalas álggahanoasi olbmui gii deavdá § 4–4 eavttuid. </p>
<p><em type="italic">Goalmmát lađas </em>čuovvu lunddolaččat siidaoasidahje bálddalas álggahnaoasi ásaheami dieđihangeatnegasvuođa, gč. § 4–3, 2. čuoggá njealját lađđasa ja § 4–4, 5. čuoggá, dahje siidaoasi jođihanovddasvástádusa sirdima, gč. § 4–6 goalmmát lađđasa ja § 4–7, 3. čuoggá. </p>
<p><em type="italic">Njealját lađas: </em>Siidaoasi ovddasvástideaddjijođiheami eaktun lea ahte sus lea ealu ovddasvástádus. Jus eai leat vissis meari bohccot, de lea duššihupmat ovddasvástádusa birra. Lea maiddái deaŧalaš eastadit <span type="quote">«guoros»</span> doaluid, nugo leat ovdamearkkat 1978-lága olis. Dan dihte ár vala lávdegoddi ahte siidaoassi gahččá eret jus boazolohku boahtá vissis meari vuollelii. Boazodoalus sáhttet almmotge leat stuora rievdamat. Boraspiret, lássahuvvon guohtumat dahje lihkohisvuođat sáhttet sakka unnidit boazologu, ja siidaoassi gahččá eret easkka go boazolohku lea máŋga jagi leamaš vuollel dihto meari. Go boazolohku 5 jagi lea leamaš vuollel 50, de lea boazodoallu mannan nu maŋos ahte ii leat lunddolaš doalahit sierra siidaoasi daid vuoigatvuođaiguin ja geatnegasvuođaiguin mat dan čuvvot. </p>
<p>Deattuhuvvo ahte diet vihtta jagi eai gollagoađeovdal go evttohuvvon njuolggadusat leat fápmui boahtán.</p>
<p>Mii dás lea daddjojuvvon, gusto seammaládjebálddalas álggahanoassái. Jus diekkár oassi gahččá eret vuollegis boazologu geažil, de sáhttá siidaoasi jođiheaddji ásahit ođđa bálddalas álggahanoasi. Jođiheaddji sáhttá diktit seamma olbmo gii aiddo lea massán iežas bálddalas álggahanoasi, jođihit ođđa doalu. Dáidá gal dáhpáhuvvat ahte jođiheaddji dán háve vállje eará.</p>
<p>Go siidaoasis lea njeallje jagi maŋŋálaga leamašboazolohku vuollel 50, de galgá jođiheaddjái dieđihuvvot ahte doallu heaittihuvvo jus boazolohku nuppi dieđáhusas ii leat badjel 50.</p>
<p>Lea dárbbašlaš dieđihit vai doallu beassáráhkkanit heaittiheapmái. Son beassá máiddái cegget ealu 50 bohccui dahje badjelii. Dieđiheapmi lea maid dárbbašlaš vai boazoeaiggát sáhttá fuolahit ahte su bohccot sirdojuvvojit eará siidaoasi gehččui. <em type="bold">11.4.9 </em><em type="bold">§ 4–9. Geas sáhttet leat bohccot siidaoasis </em></p>
<p><em type="italic">Earret jođiheaddji iežas bohccot, sáhttet siidaoasis leat čuovvovaš olbmuid bohccot, jus sii fal devdet § 4–1 ja § 7–3 eavttuid: a) Jođiheaddji náittosguoimmi dahje ovttasássi, gč. </em><em type="italic">§ 4–5 nr. 2. </em><em type="italic">b) Jođiheaddji fulkkiid njuolga bajás- dahje vulos- </em><em type="italic">manni linjás. </em><em type="italic">c) Jođiheaddji oappáid/vieljaid ja sin mánáid. d) Jođiheaddji váhnemiid oappáid ja vieljaid ja sin </em><em type="italic">mánáid. </em><em type="italic">e) b, c ja d čuoggáin namuhuvvon olbmuid náittos- </em><em type="italic">guoimmi dahje ovttasássi, gč. § 4–5, 2. čuoggá. </em>f) <em type="italic">Jođiheaddji náittosguoimmi dahje ovttasássi </em><em type="italic">fulkkiid namuhuvvon b,c ja d čuoggáin, gč. § 4– 5, 2. čuoggá. </em></p>
<p><em type="italic">Olbmos geas leat leamaš bohccot siidaoasis mii </em><em type="italic">sirdojuvvo ođđa jođiheaddjái, galgá ain leat vuoigatvuohta eaiggáduššat bohccuid siidaoasis, vaikko son ii leat ge ođđa jođiheaddji ektui a-f čuoggáin namuhuvvon olmmoš. Seamma gusto dalle go bálddalas álggahanosai jođiheaddji šaddá siidaoasi ođđa jođiheaddjin. </em></p>
<p><em type="italic">Jus siidaoassi heaittihuvvo § 4–8 mielde, de </em><em type="italic">sáhttá son geas leat bohccot siidaoasis, sirdit bohccuidis eará siidaoassái seamma geassesiiddas, vaikko son ii leat ge a-f čuoggáin namuhuvvon olmmoš. </em></p>
<p><em type="italic">Jus dasa leat garra ákkat, de sáhttá fylkkaboazo- </em><em type="italic">doallostivra mieđihit ahte maiddái earát go sii geat namuhuvvojit ovddit lađđasis, ožžot eaiggáduššat bohccuid siidaoasis, jus devdet § 4–1 ja § 7–3 eavttuid </em>. </p>
<p><em type="italic">Mearkkašumit § 4–9: </em>Siidaoassái sáhttet gullat maiddái earáid go jođiheaddji bohccot. Seammalágán njuolggadus lea 1978-lága 4. § nuppi lađđasa guđát cealkagis. Nugo ovdalis namuhuvvon čuoggás 6.2.416 de leat dáin njuolggadusain muhtun unohis bealit. Lávdegoddi lea árvvoštallan ii evttohit eará ráddjejumiid bohccuid eaiggáduššamii go daid mat leat mearkavuoigatvuhtii § 7–3 mielde. Muhto nu eatnagiid birra go das lea sáhka, de sáhttá siidaoasi jođiheaddjái šaddat váttisin vuosttaldit sin sávaldaga atnit bohccuid siidaoasis. Nie oallut olbmuid gaskkas fertešii maid ráddjet geain galgát leat boazodoallovuoigatvuođat. Eai buohkat sáhtáše oažžut daid vuoigatvuođaid mat leat namuhuvvon láhkaevttohusa 5. kapihttalis.§ 4–9 muitala nappo geat sáhttet siidaoasis eaig-gáduššat bohccuid, muhto dát iešalddis ii mearkkaš ahte sii sáhttet <em type="italic">gáibidit </em>atnit siidaoasis bohccuid. Lea siidaoasi jođiheaddji gii § 4–2 nuppi lađđasa mielde mearrida besset go §:s 9–4 namuhuvvon olbmot eaiggáduššat bohccuid su siidaoasis, gč. mearkkašumiid § 4–2 nuppi lađđasii. </p>
<p>Vuođđoeaktun beassat eaiggáduššat bohccuidsiidaoasis lea ahte son deavdá § 4–1 ja § 7–3 eavttuid. Čujuhuvvo dan dáfus dieid paragráfaid mearkkašumiide.</p>
<p>Dasa lassin galgá son leat dakkár oktavuođassiidaoasi jođiheaddjái go namuhuvvo vuosttaš lađđasa a-f bustávain. Sáhttet čuožžilit erenoamáš váttisvuođat jus jođihanovddasvástádus sirdojuvvo dahje siidaoassi heaittihuvvo, muhto dat lea geahččaluvvon regulerejuvvot nuppi ja goalmmát lađđasiin. Njealját lađđasis addo vejolašvuohta garvit gullevašvuođa vuosttaš lađđasa mielde.</p>
<p><em type="italic">Vuosttaš </em><em type="italic">lađđasa </em><em type="italic">a-bustáva </em>mielde leajođiheaddji náittosguoimmis dahje ovttasássis vuoigatvuohta eaiggáduššat bohccuid. Dán mearrádusa mielde rehkenastojuvvo ovttasássinolmmoš gii deavdá § 4–5, 2. čuoggá eavttuid. Vaikko son ii deavdde ge § 7–3 vuosttaš lađđasa eavttuid mearkavuoigatvuođa birra, de oažžu son náittosdili dahje ovttasássama olis vuoigatvuođa merkii § 7–3 goalmmát lađđasa mielde. A-bustáva njuolggadus gusto dušše dalle go náittosguoimmis/ovttasássis ii leat mieldeovddasvástádus siidaoasi dáfus § 4–5 mielde. </p>
<p><em type="italic">Vuosttaš lađđasa b-bustáva </em>mielde sáhttetjođiheaddji mánát, mánáidmánát jna. vulosguvlui eaiggáduššat bohccuid siidaoasis. Seamma guoská jođiheaddji váhnemiidda, váhnenváhnemiidda ja máttarváhnemiidda. </p>
<p><em type="italic">Vuosttaš lađđasa c-bustáva </em>mielde sáhttet siida-oasi jođiheaddji oappát/vieljat ja sin mánát eaiggáduššat bohccuid siidaoasis. Vuoigatvuohta eaiggáduššat bohccuid ii mana dađi guhkkelii vulos dán siidolinjá mielde. Oappáid/vieljaid mánáidmánát eai nappo sáhte eaiggáduššat bohccuid dán siidaoasis, jus nuppi ja goalmmát lađđasa njuolggadusat eai gustoš sidjiide. </p>
<p><em type="italic">Vuosttaš lađđasa d-bustáva </em>mielde sáhttet siida-oasi jođiheaddji muoŧát, goaskkit ja siesát, ednot, eagit ja čeazit geat leat su áhku/ádjá mánát, eaiggáduššat bohccuid su siidaoasis. Seamma guoská sin mánáide nai. Sin maŋisboahttit sáhttet bohccuid eaiggáduššat dán siidaoasis dušše jus nuppi ja goalmmát lađđasa njuolggadusat gustojit sidjiide. </p>
<p><em type="italic">Vuosttaš lađđasa e-bustávas </em>mearriduvvo ahtedaid fulkkiid náittosguoibmi dahje ovttasássi, geat leat namuhuvvon b-, c- ja d-bustávain maiddái sáhttet eaiggáduššat bohccuid siidaoasis, jus fal lea mearkavuoigatvuohta, gč. § 4–1 ja § 7–3 vuosttaš ja nuppi lađđasa. </p>
<p>Mearrádus mearkkaša ahte omd. manjit ja vivatsáhttet eaiggáduššat bohccuid siidaoasis, nappo seamma ealus go beallelaš. Dan eai beasa dahkat 1978-lága mielde, ja dat ii leat vuogas.</p>
<p>Eaktun ávkki atnit dán mearrádusas lea ahtesus lea alddis mearkavuoigatvuohta § 7–3 mielde. Lea dušše jođiheaddji náittosguoibmi/ovttasássi gii sáhttá náittosdili/ovttasássama olis oažžut mearkavuoigatvuođa, gč. § 7–3 goalmmát lađđasa. Olbmuid dáfus namuhuvvon vuosttaš lađđasa bustávain a-e, geahča govvosa 11.1.</p>
<p><em type="italic">Vuosttaš lađđasa f-bustávva </em>addá jođiheaddjináittosguoimmi/ovttasássi fulkkiide vejolašvuođa eaiggáduššat bohccuid siidaoasis. Fuolkkit leat dat mat namuhuvvojit b-, c- ja d-bustávain, geahča govvosa 11.2. </p>
<p>Dát mearkkaša ahte náittosguoimmi/ovttasássisierra mánát ja mánáidmánát sáhttet eaiggáduššat bohccuid siidaoasis. Seamma guoská náittosguoimmi/ovttasássi váhnemiidda ja váhnenváhnemiidda, gč. b-bustáva. Viidáseappot sáhttet náittosguoimmi/ovttasássi oappát/vieljat ja sin mánát, gč. c-bustáva, eaiggáduššat bohccuid siidaoasis. Seamma guoská náittosguoimmi/ovttasássi váhnemiid oappáide ja vieljaide ja sin mánáide.</p>
<p>Náittosguoimmi/ovttasássi fulkkiid vuoigat-vuohta eaiggáduššat bohccuid siidaoasis gusto ain maŋŋel go siidaoasi náittosguoibmi/ovttasássi lea jápmán, muhto ii earráneami dahje goabbat sadjái mannama maŋŋel. Dán sáhttá álmmotge ložžet njealját lađđasa mearrádusaid mielde. Juste earráneami/goabbat sadjái mannama oktavuođas sáhttet ge leat garra ákkat ložžet § 4–9 mearrádusaid dan birra gii sáhttá eaiggáduššat bohccuid siidaoasis, geahča mearkkašumiid njealját lađđasii.</p>
<p>Nugo boahtá ovdan vuosttaš lađđasa mearrádu-sain, de ferte náittosguoimmi/ovttasássi fulkkiin alddiineaset leat mearkavuoigatvuohta § 7–3 vuosttaš ja nuppi lađđasiid mielde.</p>
<p>Vuosttaš lađđasa f-bustáva mearrádus gustodušše dalle go náittosguoibmi/ovttasássi ii leat siidaoasi mieldeovddasvástideaddji jođiheaddji, gč. § 4–5, 1. čuoggá nuppi lađđasa. Jus lea mieldeovddasvástideaddji, de gustojit vuosttaš lađđasa b-, c- ja d-bustávat namuhuvvon fulkkiid vuoigatvuođaide eaiggáduššat bohccuid siidaoasis.</p>
<p>Dákko nugo muđuige, mearrida § 4–5 njuolg-gadusaid 2. čuokkis dan gii rehkenastojuvvo ovttasássin.</p>
<p><em type="italic">Nubbi lađas </em>: 1978-lága mielde massá boazoeaig-gát gii daguha iežas doalu muoŧŧalii/ goaskibii/ siessalii/neahpái/eahkebii/čeahcebii vuoigat-vuođa eaiggáduššat bohccuid doalus. Dat lea unohis njuolggadus, mii hehtte doalu daguheami eará olbmui. Eastadit dien unohisvuođa evttohuvvon siidaosiid dáfus, de evttoha lávdegoddi ahte olmmoš gii daguha eret iežas siidaoasi jođihanovddasvástádusa, ain galgá sáhttit atnit bohccuid siidaoasis, gč. § 4–7, 1. čuoggá goalmmát lađđasa gos dát lea deattuhuvvon. Seamma guoská earáide geain leat leamaš bohccot siidaoasis, muhto geat eai leat nu lagas fuolkkit ođđa jođiheaddjái ahte leat namuhuvvon § 4–9 a-f bustávain. </p>
<p>Vuoigatvuohta lea gáržžiduvvon sidjiide geatboazodoallodieđáhusa mielde, gč. § 4–10, ledje dieđihuvvon boazoeaiggádin dalle go siidaoassi sirdojuvvui.</p>
<p><em type="italic">Goalmmát lađas </em>: Siidaoasi jođiheaddji sáhttáháliidit heaittihit iežas doalu almmá dan haga ahte sirdit jođihanovddasvástádusa earái, gč. § 4–7, 1. čuoggá ja § 4–4, 5. čuoggá. Dalle ferte siidaoassiheaittihuvvot ja bohccot dieđihuvvot eará siidaoassái dahje njuvvot. Dakkár oktavuođain ii berre lávdegotti mielas geahččat sohkagullevášvuođa, jus eará siidaoasi jođiheaddji mieđiha váldit heaittihuvvon siidaoasi bohccuid iežas gehččui. </p>
<p>Goalmmát lađđasa mearrádus addávejolašvuođa sirdit bohccuid geassesiidda eará siidaoassái. Vejolašvuohta lea gáržžiduvvon geassesiidda eará siidaosiide. Vuoigatvuohta lea dasa lassin gáržžiduvvon dušše sidjiide geain ledje boazodoallodieđáhusas, gč. § 4–10, dieđihuvvon bohccot dalle go siidaoassi heaittihuvvui.</p>
<p><em type="italic">Njealját lađas </em>: Dán mearrádusa mielde sáhttáfylkkaboazodoallostivra ložžet fuolkevuođa-gáibádusa. Vuosttaš lađđasa mearrádusaid ložžen sáhttá omd. leat jus jođiheaddji náittosguoimmi/ ovttasássi fuolki massá vuoigatvuođa eaiggáduššat bohccuid siidaoasis earráneami dahje guovttesadjái mannama geažil. <em type="bold">11.4.10 </em><em type="bold">§ 4–10. Bohccuid atnin 4. kapihttala njuolggadusaid vuostá </em></p>
<p><em type="italic">Son gii atná bohccuid 4. kapihttala njuolggadusaid vuostá, sáhttá gohčohallat heaittihit lobihis dili 13. kapihttala njuolggadusaid mielde. </em></p>
<p><em type="italic">Mearkkašumit § 4–10: </em>Bohccuid atnin 4. kapihttala njuolggadusaid vuostá sáhttá leat máŋgga sivas. Sáhttá jurddašit ahte olmmoš ii deavdde § 4–1 eavttuid eaiggáduššat bohccuid. Dalle ferte son njuovvat bohccuid dahje daguhit daid earái geas lea vuoigatvuohta eaiggáduššat bohccuid. </p>
<p>Eará ovdamearkkas sáhttá olbmos leat vuoigat-vuohta eaiggáduššat bohccuid, muhto su bohccot eai gula siidaoassái nu movt § 4–1 nubbi lađas eaktuda. Dalle sáhttá son gohčohallat heaittihit lobihis dili. Dat sáhttá dahkkot dainna lágiin ahte bohccot sirdojuvvojit muhtun siidaoassái. Jus dat ii dáhpáhuva, omd. dan dihte go ii oktage fuola su iežas siidaoassái, de fertejit bohccot njuvvot dahje daguhuvvot earái.</p>
<p>Jus gohčus ii čuvvojuvvo, de sáhttet čađahuvvotbággodoaimmat 13. kapihttala mielde. Bággendoaimmat sáhttet leat bággensáhkku dahje bággonjuovvan. Bággonjuovvan čađahuvvo dušše jus eará doaimmat eai leat ábuhan.</p>
<p>Lassin dáidda ráŋgumiidda, sáhttá maid šaddatráŋggáštusovddasvástádus sidjiide geat rihkkot 4. kapihttala njuolggadusaid, gč. § 13–7.</p>
<p>Gohččumiid § 4–10 mielde sáhttá fylkkaboazo-doallostivra addit.</p>
<p>Olmmoš gii oaivvilda ahte boazodoallu doaim-mahuvvo evttohusa 4. kapihttala njuolggadusaid vuostá, ii dárbbaš vuordit dassážii go fylkkaboazodoallostivra vuolggaha ášši evttohusa 13. kapihttala mielde. Eará boazoeaiggádat, dahje earát geain lea rievttálaš beroštupmi dasa ahte dilli heaittihuvvo, sáhttet ovddidit ášši ja gáibidit dili heaittihuvvot.</p>
<p>Dili heaittiheami duopmu sáhttábággočađahuvvot geassemánu 26. beaivvi 1992 nr. 86 bággočađahanlága olis. <em type="bold">11.4.11 </em><em type="bold">§ 4–11. Dieđáhus boazodoalu birra </em></p>
<p><em type="italic">Siidaoasi jođiheaddji galgá jahkásaččat addit Dieđáhusa boazodoalu birra fylkkaboazodoallostivrii. Dieđáhus galgá sisttisdoallat dieđuid siidaoasi boazologu birra ja boazoeaiggádiid birra, ja dieđuid siidagullevašvuođa birra. Kopiija dieđáhusas sáddejuvvo dan orohaga stivrii gos boazodoallu doaimmahuvvo. </em></p>
<p><em type="italic">Departemeanta addá dárkilet njuolggadusaid </em><em type="italic">dan birra makkár dieđuid dieđáhus galgá sisttisdoallat ja dieđáhusa addima áigemeari birra jna. </em></p>
<p><em type="italic">Boazodoallodieđáhusa dieđuid dáfus gusto jávo- </em><em type="italic">hisvuođageasku ovttaskas olbmuid boazologu ja eará persovnnalaš dilálašvuođaid birra, jus eará ii čuvoš lága </em><em type="italic">olis. </em></p>
<p><em type="italic">Guovvamánu </em><em type="italic">10. beaivvi </em><em type="italic">1967 </em></p>
<p><em type="italic">Hálddašanlága §§ 13 a –13 e gustojit seamma láhkái </em>. </p>
<p><em type="italic">Mearkkašumit § 4–11: </em>Dát mearrádus lea seamma go 1978-lága 19. §, muhto lea álkidahtton. 1978-lága 19. §:s leat maiddái njuolggadusat bohccuid lohkama birra, muhto dat berrejit biddjot eará sadjái, gč. § 13–6. </p>
<p><em type="italic">Vuosttaš lađas </em>: Lea siidaoasi jođiheaddji giiaddá dieđáhusa. Seamma guoská bálddalas buolvamolsunoasi jođiheaddjái, gč. § 4–4, 1. čuoggá goalmmát lađđasa. </p>
<p>Dieđáhusas dieđihuvvo geain leat bohccot jamearka siidaoasis, gč. § 4–9. Maiddái siidagullevašvuohta galgá dieđihuvvot, namalassii guđe geassesiidii ja dálvesiidii siidaoassi gullá. Dieđut gusket vássan jahkái, dan rájes go ovddit dieđáhus addui.</p>
<p>Sáhttá maid leat vuogas almmuhit geain siida-oasis lea jienastanvuoigatvuohta, gč. § 8–8 nuppi lađđasa.</p>
<p>Dieđut mat leat dárbbašlaččat eará lágaid čuov-vumii, fertejit dáid lágaid olis vižžojuvvot. Seamma guoská doarjagiid máksimii Boazodoallošiehtadusa olis. Diekkár dieđuid ii sáhte dáid njuolggadusaid mielde gáibidit, muhto baicca Boazodoallošiehtadusa doarjjanjuolggadusaid olis.</p>
<p>Kopiija dieđáhusas galgá sáddejuvvot orohat-stivrii. 1978-lága 19. § nuppi lađđasa mielde galgá dieđáhus sáddejuvvot orohatstivrii. Lávdegoddi árvala eará vuogi, namalassii ahte dat sáddejuvvo fylkkaboazodoallostivrii, ii ge orohaga bokte.1978-lága 19. § njealját lađđasa mielde galgáorohat addit jahkásaš dieđáhusa guovllustivrii. Evttohuvvo dan sadjái ahte orohat ráhkada jahkedieđáhusa, gč. § 8–9 vuosttaš lađđasa a-bustáva ja goalmmát lađđasa.</p>
<p><em type="italic">Nubbi lađas </em>: Departemeanta sáhttá njuolggadu-said bokte dárkileappot mearridit maid dieđáhus galgá sisttisdoallat. Eaktun almmotge lea ahte dieđut galget leat dárbbašlaččat boazodoallolága njuolggadusaid čuovvumii.1978-lága 19. § mielde addá Gonagas dárkiletnjuolggadusaid dieđáhusa sisdoalu birra. Dát váldi lea sirdojuvvon departemeantii. </p>
<p>Lávdegoddievttoha ahte dat šaddá lága njuolggadussan.</p>
<p><em type="italic">Goalmmát lađas </em>: Fylkkaboazodoallostivrras leaboazodoallodieđáhusa dieđuid dáfus jávohisvuođageasku guovvamánu 10. beaivvi 1967 hálddašanlága 13. ja čuovvovaš §:id mielde. Evttohusa mielde eai leat orohagas šat hálddašandoaimmat, gč. čuoggá 9.5.117 ovdalis, ja hálddašanlága jávohisvuođageaskku mearrádusat eai gusto orohahkii. Lávdegotti mielas berre maiddái orohahkii biddjot jávohisvuođageasku dieđuid dáfus mat bohtet ovdan boazodoallodieđáhusas, earret eará boazologu birra. Dan dihte lea goalmmát lađđasis deattuhuvvon ahte hálddašanlága §§ 13 a – 13 e gustojit orohahkii. <em type="bold">11.5 </em><em type="bold">5. Kapihtal. Boazodoallovuoigatvuođa sisdoallu </em><em type="bold">11.5.1 </em><em type="bold">§ 5–1 Guohtunvuoigatvuohta </em></p>
<p><em type="italic">Boazoguohtunvuoigatvuohta sisttisdoallá vuoigatvuođa guođohit váriid ja eará meahcceeatnamiid, nu maiddái ovdalaš gilvojuvvon eatnamiid ja ovdalaš ládjosajiid mat leat sierra ja mat eai leat ássanguovlluid eai ge dakkár gilvojuvvon eatnamiid olis mat leat anus, jus dat eai leat áimmahuššon eai ge leat anus dikšojuvvon guohtuneanamin, jus fal eanan ii leat áidojuvvon dakkár áiddiin mii doallá bohcco. Gonagas sáhttá addit dárkilet mearrádusaid dan birra movt galgá ipmirduvvot dajaldat: áidi mii doallá bohcco. </em></p>
<p><em type="italic">Gonagas sáhttá mearridit dihto goahccevuovde- </em><em type="italic">guovlluide boazoguohtungildosa vissis áigái, go </em><em type="italic">adnojuvvo dárbbašlažžan vuovdeođasmahttima ja ođđasit šaddama geažil. Gonagas sáhttá maiddái muđui ráfáiduhttit dárkileappot mearriduvvon guovlluid go leat erenoamáš ákkat dasa. Ráfáiduhttimat sáhttet maiddái gustot johtimiidda. </em></p>
<p><em type="italic">Dat eatnamat gos gildojuvvo boazoguohtun, ber- </em><em type="italic">rejit buhttejuvvot seammasullasaš guohtuneatnamiiguin doppe gos lea vejolaš. </em></p>
<p><em type="italic">Mearkkašumit § 5–1: </em>Dát mearrádus lea seamma go 1978-lága 11. §. Mearrádusa livččii sávahahtti rievdadit, muhto dat lea olggobealde lávdegotti válddi. </p>
<p>Mearrádus orru vuođustuvvon dan áddejupmáiahte guođohanvuoigatvuohta manahuvvo jus omd. meahcce-eanan dikšojuvvo. Lávdegoddi čujuha dasa ahte nu ii leat, go juo dál lea dohkkehuvvon ahte boazosámiid geavahanvuoigatvuođas lea riektevuođđu olggobealde lága, namalassii dološ áiggi rájes geavaheapmi. Jus guohtumat gáržžiduvvojit eanet go dat mii čuovvu heivehangeatnegasvuođas, de lea lávdegotti oainnu mielde boazodoalus vuoigatvuohta oažžut buhtadusa</p>
<p>Vuođđolága § 105 prinsihpaid mielde, gč. čuoggá 7.518. Dás čujuhuvvo § 1–2 ja § 5–9 ja daidda mearkkašumiide. <em type="bold">11.5.2 </em><em type="bold">§ 5–2. Jagiáigeguohtumat </em></p>
<p><em type="italic">Guođohanvuoigatvuohta sisttisdoallá vuoigatvuođa dárbbašlaš </em><em type="italic">jagiáigeguohtumiidda, </em><em type="italic">namalassii </em><em type="italic">giđđa-, geasse-, čakča- ja dálveguohtumiidda, dás maiddái johtolahkii, guottet-eatnamiidda ja ragateatnamiidda. </em></p>
<p><em type="italic">Mearkkašumit § 5–2: </em>Lea deaŧalaš oainnusin dahkat lágas makkár guohtumiid boazodoallu dárbbaša. Ii leat sáhka dušše vissis meari eatnamiin, muhto maiddái vejolašvuođas geavahit iešguđetlágán guohtumiid miehtá jagi. Dás leat njeallje jagiáiggi namuhuvvon, muhto boazodoallojagis leat rievtti mielde gávcci jagiáiggi, maid namahusat leat davvisámegillii: Dálvi, giđđadálvi, giđđa, giđasgeassi, geassi, čakčageassi, čakča, skábma (čakčadálvi). </p>
<p>Oarjelsámegillii leat vástideaddji namahusat:</p>
<p>Daelvie, gijredaelvie, gijre, gijregiesie, giesie, tjaktjegiesie, tjaktje, tjaktjedaelvie. <em type="bold">11.5.3 </em><em type="bold">§ 5–3. Vuoigatvuohta visttiide, áittiide jna. </em></p>
<p><em type="italic">Boazodoallovuoigatvuohta addá mehciin vuoigatvuođa geavahit eatnama dárbbašlaš barttaid ja lavdnjegođiid ceggemii olbmuid várás ja áittiid, buvrriid, njalaid, luviid ja suonjiriid ceggemii biergasiid ja borramuša várás. </em></p>
<p><em type="italic">Boazodoallái sáhttá mávssu ovddas čájehuvvot </em><em type="italic">orrunvistesadji jus boazodoalli ii earaládje oaččo orrunvistti maid dárbbaša doaimmahit doalus albmaládje. Jus áššái gulli bealit eai soabat dan nalde, leat go eavttut devdojuvvon oažžut vistesaji čájehuvvot, dahje gos vistesadji galgá leat, vistesaji sturrodaga dahje ráddjema nalde, eavttuid nalde dahje mávssu nalde, de mearriduvvo gažaldat eananjuohkindikki árvvošteami bokte. </em></p>
<p><em type="italic">Eanan mii lea váldojuvvon atnui dahje čájehuv- </em><em type="italic">von, ja visttit ja rusttegat mat leat dán paragráfa vuosttaš ja nuppi lađđasiid vuođul ceggejuvvon, eai sáhte Gonagasa dohkkeheami haga ja eananeaiggáda lobi haga geavahuvvot eará ulbmiliidda go boazodollui eai ge daguhuvvot earáide go boazodolliide ja ulbmiliidda mat devdet vuosttaš ja nuppi lađđasa eavttuid. </em></p>
<p><em type="italic">Mearkkašumit § 5–3: </em>Mearrádus lea seamma go 1978-lága 10. § vuosttaš lađđasa 1. ja 2. čuoggáin ja 10. § nuppi lađđasis.1978-lága 10. §:s leat maid eará mearrádusatmat regulerejit dilálašvuođaid mat leatolggobealde lávdegotti válddi evttohit rievdadit. Lávdegotti oaivila mielde berrejit dat biddjot sierra paragráfaide vai šaddet čielgaseappot, gč. láhkaevttohusa § 5–4, mii vástida 1978-lága 10. § vuosttaš lađđasa 4. čuoggái ja 10. § nuppi lađđasii ja láhkaevttohusa § 5–7 mii vástida 1978-lága 10. § vuosttaš lađđasa 3. čuoggái. <em type="bold">11.5.4 </em><em type="bold">§ 5–4. Johtolagat </em></p>
<p><em type="italic">Boazodolliin lea lohpi friddja ja hehttekeahttá </em><em type="italic">vuojehit ja sirdit bohccuid dain osiin </em><em type="italic">boazoguohtunguovllus gos boazu lobálaččat oažžu leat ja lohpi johtit bohccuiguin árbevirolaš </em><em type="italic">johtolagaid mielde. Johtolahkan adnojuvvojit maiddái bissovaš sisa- ja olggoslástensájit </em><em type="italic">boazofievrredeami várás. </em></p>
<p><em type="italic">Boazodoalu johtolagat eai galgga giddejuvvot, </em><em type="italic">muhto Gonagas sáhttá addit lobi nuppástuhttit johtolaga ja rahpat ođđa johtingeainnuid go govttolaš beroštumiid geažil nu berre dahkkot. Vahát mii šaddá nuppástuhttima geažil dahje ođđa johtingeainnu rahpama geažil, galgá buhttejuvvot </em><em type="italic">árvvošteami olis man eananjuohkindiggi jođiha, jus muđui ii soabaduvvo. Gonagas sáhttá mearridit ahte maiddái gažaldat movt dat ođđa johtingeaidnu galgá leat, galgá biddjojuvvot árvvošteami háldui. </em></p>
<p><em type="italic">Mearkkašumit § 5–4: </em>Mearrádus lea seamma go 1978-lága 10. § vuosttaš lađđasa 4. čuokkis. </p>
<p>Mearrádusas lea sierranjuolggadus johtolagaidbirra, mii maid lea ovddit boazodoallolágain. Čujuhuvvo maiddái johtolagaid gáhttemiinjukčamánu 12. beaivvi 1965 eananvuovdinlága 2. § b-bustávvii.</p>
<p>Lea olggobealde lávdegotti válddi evttohit riev-dadit njuolggadusaid johtolagaid birra, muhto lávdegoddi čujuha muhtun beliide dán njuolggadusa oktavuođas.</p>
<p>Vaikko lea ge sierranjuolggadus johtolagaidbirra, de ii galgga dat áddejuvvot dainna lágiin ahte boazodoalu eará guohtuneatnamat eai leat gáhttejuvvon. Nugo namuhvvon ovdalis, čuoggás 7.119, de lea dál dohkkehuvvon ahte boazosámiid guođohanvuoigatvuohta lea oamastuvvon čuđiid jagiid geavaheami vuođul. Sin vuoigatvuođat eai leat dušše lága olis, muhto dološ áiggi rájes geavaheami vuođul, gč. § 1–2.</p>
<p>Boazosámiid vuoigatvuođain lea nappo bággo-lotnunsuodjalus, gč. evttohusa § 5–9. Dát suodjalus ii guoskka dušše johtolagaide, muhto guođohanvuoigatvuhtii opplaččat miehtá boazosámi guohtunguovlluid, gč. evttohusa § 5–1 ja § 5–2. <em type="bold">11.5.5 </em><em type="bold">§ 5–5. Boaldámušat ja muorat </em></p>
<p><em type="italic">Vuoigatvuohta boaldámušaide ja muoraide mielddisbuktá vuoigatvuođa váldit iežas atnui lobálaš boazodoalu doaimmahettiin lastamuoraid, miestagiid, gaskasiid, sieđggaid, soahkerissiid, sorvviid, goike bieggagahčahasaid, gahččan ovssiid ja rissiid, jalgŋáid ja gudduid, bessiid ja bárkku, sihke almmolaš ja priváhta eatnama nalde, go dat galget geavahuvvot: a) boaldámuššan b) lavdnjegođiide, gámmiide dahje áittiide, njalai- </em><em type="italic">de, buvrriide, suonjiriidda ja luviide biergasiid ja borramušaid várás, </em><em type="italic">c) goahtemuorran, bargoneavvun ja ávnnasin </em><em type="italic">smávit atnubiergasiidda </em><em type="italic">d) gárddiide (jorriide (girtnuide), gárddiide), e) ostemii ja bárkemii. </em></p>
<p><em type="italic">Varas lastamuorat ja varas rissit eai galgga váldojuvvot jus dakko dahje dakko lahkosiin gávdnojit eará muorat mat heivejit seamma atnui. </em></p>
<p><em type="italic">Vuovdeeaiggát sáhttá gáibidit mávssu varas las- </em><em type="italic">tamuoraid ovddas mat váldojit eaiggáda vuovddis, muhto muđui ii sáhte gáibiduvvot máksu muoraid ovddas mat lobálaččat váldojit dán paragráfa vuođul. Eananeaiggádii galgá dakkaviđe dieđihuvvot go dakkár muorat váldojit maid ovddas son sáhttá </em><em type="italic">mávssu </em><em type="italic">gáibidit. </em></p>
<p><em type="italic">Jus </em><em type="italic">ii </em><em type="italic">šatta </em><em type="italic">ovttamielalašvuohta mávssu nalde, de sáhttá gáibidit ahte mávssu sturrodat mearriduvvo eananjuohkindikki árvvošteami bokte. </em></p>
<p><em type="italic">Nu guhkás go čájehuvvo leat dárbbašlažžan </em><em type="italic">vuovddi seailluheami, ođasmahttima dahje ođđasit šaddama dihte dahje dan dihte go guovllus lea muorravátni, de sáhttá Gonagas láhkaásahusaid bokte gáržžidit dahje áibbas gieldit muoraid váldimis dárkileappot mearriduvvon guovlluin, ja dan olis mearridit ee. ahte varas muorat sáhttet váldot duššefal čájeheami mielde. </em></p>
<p><em type="italic">Mearkkašumit § 5–5: </em>Mearrádus lea seamma go 1978-lága 13. §. Lea olggobealde lávdegotti válddi evttohit dán njuolggadusa rievdadit. <em type="bold">11.5.6 </em><em type="bold">§ 5–6. Bivdu ja guolásteapmi </em></p>
<p><em type="italic">Bivdo- ja guolástanvuoigatvuohta addá lobi lobálaš boazodoalu doaimmahettiin boazoguohtunguovllus bivdit ja guolástit stáhta oktasašmehciin ja dakkár stáhtaeatnamiin mat eai leat erenoamážit mihtiduvvon dan orohaga siskkobealde gos boazodoallu doaimmahuvvo, seamma eavttuiguin go dan gieldda, gili dahje báikegotti ássit gos oktasašmeahcci dahje stahtaeanan lea. Stáhta mihtiduvvon vuvddiin ja duoddariin boazoguohtunguovllu siskkobealde galgá boazodolliid bivdin- ja guolástanvuoigatvuohta leat nu movt lea leamaš dološ áiggi rájes. </em></p>
<p><em type="italic">Gonagas sáhttá mearridit ahte boazodolliin </em><em type="italic">galgá leat aktovuoigatvuohta geavahit gitta guollebivdoneavvuid dárkileappot mearriduvvon jávrriin ja johkaosiin eará stáhtaeatnamiin go stáhta oktasašmehciin. Gonagas sáhttá maiddái mearridit ahte vissis eatnamiid, jávrriid ja johkaosiid nu go namuhuvvon ovddit cealkagis, galget beassat bivdit duššefal sii guđet doaimmahit boazodoalu. </em></p>
<p><em type="italic">Bivddu ja guolásteami ovddas dán paragráfa </em><em type="italic">mearrádusaid vuođul ii galgga máksojuvvot láigu ii ge goartadivat </em>. </p>
<p><em type="italic">Mearkkašumit § 5–6: </em>Mearrádus lea seamma go 1978-lága 14. §. </p>
<p>Lávdegoddi čujuha dasa ahte boazoeaiggádiinsáhttet leat guolástan- ja bivdovuoigatvuođat mat leat viidábut go dán mearrádusas boahtá ovdan. Viiddit vuoigatvuođat sáhttet leat dološ áiggi geavaheami vuođul. Čujuhuvvo Rt. 1968 s 394 ja Rt. 1968 s 429, gč. maiddái Rt. 1975 s 552 ja Rt. 1975 s 920.</p>
<p>Bivdo- ja guolástanvuoigatvuođat leat ságastal-lojuvvon moanat čoahkkimiin maid lávdegoddi lea doallan boazodoaluin. Lávdegoddi oaidná dárbbu geahčadit dáid njuolggadusaid dárkileappot, muhto ii sáhte evttohit rievdadusaid, go gažaldahkan leat áššit mat leat olggobealde lávdegotti válddi.</p>
<p>Almmátge ii divtte lávdegoddi ealgabivddu leatkomenterekeahttá. Boazoeaiggát dieđusge sáhttá ovtta dásis earáiguin searvat ealgabivdinlobi vuorbádemiide, muhto ii leat sihkkarastojuvvon oažžut bivdinlobi iežas orohagas. Lávdegoddi oaivvilda ahte boazodoalu orohagain gos eai báhččo buot ealggat bivdináiggis, ásahuvvo ortnet man mielde guovllu siidaoasit besset sear vat bivdui, nu ahte bivdoearri devdojuvvo. Lávdegoddi atná govttolažžan bivdit dán ášši čielggaduvvot. <em type="bold">11.5.7 </em><em type="bold">§ 5–7. Mohtorjohtolat </em></p>
<p><em type="italic">Sus gii bohccuiguin bargá lea lohpi geavahit </em><em type="italic">dárbbašlaš fievrruid gustovaš orohatplána </em><em type="italic">mielde, vrd. § 9–6. </em></p>
<p><em type="italic">Galgá unnimus lági mielde bievlan vuodjit mea- </em><em type="italic">hccefievrruiguin, ja </em><em type="italic">galgá dan muddui go vejolaš vuodjit dihto máđijaid mielde. Mohtorjohtolat dahje girdin </em><em type="italic">guovllus mii lea ráfáidahtton lága olis geassemánu 19. b. 1970 nr. 63 luonddugáhttema </em><em type="italic">birra (luonddugáhttenláhka) galgá dáhpáhuvvat mearriduvvon láhkaásahusaid mielde </em><em type="italic">gáhttema birra. Diekkár johtaleami birra ráfáidahtton guovllus sáhttá guoskevaš </em><em type="italic">hálddašaneiseváldi mearridit dárkilet njuolggadusaid ovttasráđiid orohatstivrrain ja fylkkaboazodoallostivrrain. </em></p>
<p><em type="italic">Mearkkašumit § 5–7: </em>Mearrádus lea seamma go 1978-lága 10. § vuosttaš lađđasa 3. čuokkis. </p>
<p>Lea olggobealde lávdegotti válddi evttohit riev-dadusaid dása. Almmotge leat dárbbašlaš muddemat evttohuvvon váldeorgánaid rievdadeami geažil. Guovllustivrra sadjái evttohuvvo fylkkaboazodoallostivra. <em type="bold">11.5.8 </em><em type="bold">§ 5–8. Áiddit ja eará rusttegat </em></p>
<p><em type="italic">Vuoigatvuohta ásahit rusttegiid mat dárbbašuvvojt boazodoalus addá lobi hukset gárddiid ja áiddiid, njuovvanrusttegiid, šaldiid ja eará rusttegiid maid boazodoalus dárbbaša. Áiddit ja rusttegat eai galgga biddjot nu ahte šaddet dárbbašmeahttun fastin dahje mearkkašahtti vahágin dahje hehttehussan eananeaiggádii dahje eará vuoiggalaš beroštumiid guovdu. </em></p>
<p><em type="italic">Áiddit ja rusttegat mat galget čuožžut guhkit go </em><em type="italic">ovtta bargobotta jagis, eai galgga huksejuvvot departemeantta dohkkeheami haga. Stuorát bistevaš rusttegat eai sáhte dohkkehuvvot ovdal go lea dollon buot biraslaš váikkuhusaid fágamáhtolaš guorahallan ja daid árvvoštallan rusttega boazodoallofágalaš dárbbuid ektui. Jus eananeaiggát ja vejolaš vuoigatvuođalaš eanangeavaheaddjit eai mieđa dasa, de sáhttá departemeanta addit lobi hukset rusttega mávssu ovddas eananjuohkindikki árvvošteami vuođul vahágiid ja hehttehusaid birra. </em></p>
<p><em type="italic">Áiddiid ja rusttegiid mat eai leat vuosttaš ja </em><em type="italic">nuppi lađđasiid mearrádusaid mielde, sáhttá fylkkaboazodoallostivra gáibidit ovddasvástideaddji njeaidit dahje rievdadit. Jus dat ii leat dahkkojuvvon dihto áigemeari sisa, de sáhttá fylkkamánni ovttatmanu gaikkuhit dahje rievdadahttit daid. Fylkkaboazodoallostivra sáhttá válddi dán mearrádusa mielde addit fylkkamánnái. Goluid doaimmaide dán mearrádusa mielde máksá ovddasvástideaddji ja dat leat bággobearrama vuođđun. </em></p>
<p><em type="italic">Departemeanta sáhttá addit dárkilet mearrádu- </em><em type="italic">said gosa áiddit ja eará rusttegat galget biddjot ja man málle mielde galget ráhkaduvvot, nu maiddái ee. mearridit makkárat áideávdnasat galget leat. Departemeanta sáhttá maiddái addit mearrádusaid das mainnalágiin bissovaš áiddit ja rusttegat galget ortnegis dollojuvvot ja mearrádusaid geatnegasvuođaid birra váldit eret áiddiid ja rusttegiid mat eai dollojuvvo ortnegis njuolggadusaid mielde dahje mat eai leat šat anus. </em></p>
<p><em type="italic">Mearkkašumit § 5–8: </em>Mearrádus lea seamma go 1978-lága 12.§. </p>
<p>Lea olggobealde lávdegotti válddi evttohitrievdadusaid dása. Lávdegoddi lea almmotge, dálá čađaheami vuođul, evttohan ahte lea departemeanta ii ge Gonagas, mii dohkkeha áiddiid jna. Leat maiddái dárbbašlaš rievdadusat mat čuvvot váldeorgánaid rievdadeami evttohusa. Guovllustivrra sadjái boahtá <em type="italic">fylkkaboazodoallostivra </em>ja boazodoalloagronoma sadjái fas <em type="italic">fylkkamánni </em>. <em type="bold">11.5.9 </em><em type="bold">§ 5–9. Bággolonistanrievttálaš suodjalus </em></p>
<p><em type="italic">Sisabahkkemiid </em><em type="italic">ovddas </em><em type="italic">boazosámiid </em><em type="italic">vuoigat- </em><em type="italic">vuođaide galgá máksot buhtadus dábálaš bággolonistanrievttálaš vuođđoeavttuid mielde </em>. </p>
<p><em type="italic">Mearkkašumit § 5–9: </em>Dákkár njuolggadusa lea Sámevuoigatvuođalávdegotti eanetlohku evttohan, gč. NOU 1997: 4 Naturgrunnlaget for samisk kultur (Sámi kultuvrra luondduvuođus), s 329. Ii leat eahpádus das ahte evttohuvvon njuolggádus lea dálá gustovaš rievtti mielde, gč. ovdalis čuoggá 7.520. Juohke boazoeaiggáda geavahanvuoigatvuođas lea bággolonistansuodjalus. Dat lea nannejuvvon máŋgga riektecealkámušas. Dát mielddisbuktá ahte vuođđolága § 105 gusto boazodoalu geavahanvuoigatvuođaide, ja ahte dán geavahanvuoigatvuođa sáhttá gáržžidit dušše bággolotnunrievttálaš dábálaš njuolggadusaid olis, gč. lága golggotmánu 23. beaivvi 1959 nr. 3, ja lága cuoŋománu 6. beaivvi 1984 nr. 17. Lassin dása boahtá ahte vejolašvuohta bággolotnut boazosámiid geavahanvuoigatvuođaid lea váddáseabbo go eará geavahan-vuoigatvuođaid lotnut. Jagi 1966 ON-soahpamuša siviila ja politihkalaš vuoigatvuođaid birra 27. artihkal ja ILO-soahpamuš nr. 169 gáržžidit sisabahkkemiid boazosámiid vuoigatvuođaide maiddái bággolotnuma bokte. Jagi 1966 ON-soahpamuša 27. artihkal lea olmmošvuoigat-vuođaid lága olis miessemánu 30. beaivvi 1999 váldojuvvon Norgga láhkan, ja manná ovdalii eará lágaid, maiddái bággolotnunlága, gč. olmmošvuoigatvuođalága 3. §. </p>
<p>Nugo juo namuhuvvon, de čađahuvvo dát prin-sihppa dál juo, vaikko ii leat čállojuvvon gosage. Lávdegoddi evttoha dan nannejuvvot lágas. Lea buoret ahte njuolggadusat bohtet čielgasit ovdan lágas, vai ii galgga leat vejolaš eahpidit dán prinsihpa. Lea oainnat ain oallugiid ipmárdus ahte boazodoalus ii leat seamma vuoigatvuohtasuodjalus go omd. almennet-vuoigatvuođalaččas. Čujuhuvvo muđui NOU 1997: 4, s 327 jv. <em type="bold">11.6 </em><em type="bold">6. Kapihtal. Dábálaš mearrádusat </em><em type="bold">boazodoalu doaimmaheami birra </em><em type="bold">11.6.1 </em><em type="bold">§ 6–1. Boazobargu </em></p>
<p><em type="italic">Boazoeaiggát galgá iežas boazodoalu doaimmahettiin vuhtii váldit eará boazoeaiggádiid boazodollui, ii ge geavahit guohtumiid dainna lágiin ahte dat </em><em type="italic">hedjonit eará boazoeaiggádiidda. Boazoeaiggát ii galgga earáid hehttet doaimmaheamis sin vuoigatvuođalaš boazodoalu. </em></p>
<p><em type="italic">Boazoeaiggát galgá fuolahit ahte boazodoallu </em><em type="italic">doaimmahuvvo dán lága meriid mielde ja orohaga geavahan-njuolggadusaid mielde 9. kap. mearrádusaid olis </em>. </p>
<p><em type="italic">Mearkkašumit § 6–1: </em>Dán mearrádusa vuosttaš lađđasis lea oppalaš njuolggadus dan birra movt boazodoallu galgá doaimmahuvvot. </p>
<p>Mii dás daddjo, čuovvu gal juo lága eará njuolg-gadusain, muhto lávdegoddi atná deaŧalažžan ahte buori boazodoallodábi oppalaš prinsihpat bohtet ovdan sierra mearrádusas.</p>
<p>Mearrádusa <em type="italic">nubbi lađas </em>lea iešalddis diehtun,muhto lávdegoddi atná maid deaŧalažžan deattuhit ahte juohke boazoeaiggádis lea iešheanalaš ovddasvástádus dasa ahte boazodoallu masa su bohccot gullet, doaimmahuvvo lága mearrádusaid mielde – ja dieđusge maiddái geavahan-njuolggadusaid mielde mat mearriduvvojit 9. kapihttala olis. <em type="bold">11.6.2 </em><em type="bold">§ 6–2. Guođoheapmi </em></p>
<p><em type="italic">Bohccot galget guođohuvvot dainna lágiin ahte buoremus lági mielde hehttejuvvojit dahkamis vahága, mannamis olggobeallái lobálaš guohtonguovllu dahje mastamis eará ealuide. </em></p>
<p><em type="italic">Orohaga geavahan-njuolggadusain sáhttá dárki- </em><em type="italic">leappot mearridit guođoheami birra, gč. § 9–3. </em></p>
<p><em type="italic">Mearkkašumit § 6–2: Vuosttaš lađas </em>: Guođohangeatnegasvuohta lea oassin 1978-lága njuolggadusain doaimmahan-geatnegasvuođa birra, § 20. Lávdegotti oavila mielde berre earuhit doaimmahangeatnegasvuođa ja guođohangeatnegasvuođa. Evttohuvvon mearrádus lea vižžojuvvon geassemánu 9. beaivvi 1972 lágas (13. §) boazoguohtuma birra Norgga ja Ruoŧa soahpamuša olis guovvamánu 9. beaivvi 1972 boazoguohtuma birra. </p>
<p>Lobálaš boazoguohtumii gullá dat guovlu gosboazoeaiggát oažžu atnit iežas bohccuid. Jus boazoeaiggát guođoha bohccuidis olggobealde sámi boazoguohtunguovllu, de son ii leat lobálaš guohtumis, jus ii leačča soahpamuš eananeaiggádiin dahje mearrádus § 3–5 mielde.</p>
<p>Sámi boazoguohtunguovlu lea fas juhkkojuv-von regiovnnalaš boazoguohtuneanamin, mii dasto juhkkojuvvo orohahkan.§ 4–1 nuppi lađđasa mielde galget bohccotgullat siidaoassái, mii fas gullá siidii, gč. § 4–2 vuosttaš lađđasa. Siida lea čadnon geográfalaš eatnamii, geassesiidii dahje dálvesiidii, gč. § 8–10. Siida gullá orohahkii. Boazoeaiggát galgá fuolahit ahte bohccot doalahuvvojit orohaga rájiid siste, jus eará ii čuvoš § 8–1 vuosttaš lađđasa olis.</p>
<p>Gáibádusaide doalahit ealu lobálaš guohtuneat-namiin gullá maiddái ahte galgá čuovvut orohaga geavahan-njuolggadusaid. Galgá čuovvut gustovaš guohtunáiggiid, gč. § 9–5, ii ge leat omd. dálveguohtuneatnamiin guohtunáiggiid olggobealde.</p>
<p>Jus orohagas leat guohtungeavahan-njuolgga-dusat main boahtá ovdan gos guđege siida galgá leat, gč. § 9–3, de daid rihkkun mielddisbuktá ahte boazodoallu lea lobihis guohtuneatnamis.</p>
<p>Siidda geavahanvuoigatvuođaid dáfusčujuhuvvo čuoggáide 9.2.3 ja 9.6.221 ja evttohusa § 9–3 mearkkašumiide.1978-lága 1. § mielde lea guođohanvuoigat-vuohta váriin ja eará meahcceeatnamiin, geahča maiddái evttohusa § 5–1. Jus meahcceeanan dikšojuvvo, de lea 1978-lága eaktu ahte boazoeaiggádat masset guođohanvuoigatvuođa guoskevaš eatnamis. Boazu mii boahtá dikšojuvvon eatnamii, ii leat nappo 1978-lága ipmárdusa mielde lobálaš guohtuneatnamis.</p>
<p>Muhto boazoeaiggádiidguođohanvuoigatvuođain lea bággolotnunsuodjalus seammaládje go eará geavahanvuoigatvuođain, eai ge sáhte sihkastuvvot dušše dainna go meahcceeanan dikšojuvvo. Jus huksen dahje dikšun lea dahkkojuvvon almmá vuhtii válddikeahttá njuolggadusaid mat suodjalit boazosámiid geavahanvuoigatvuođa, de ii sáhte dušše dainna go eanan lea dikšojuvvon, lohkat ahte boazu lea lobihis guohtumis. Dán oktavuođas čujuhuvvo Kirsti Strøm Bull, studier i reindriftsrett (1997) 56. siiddu rájes.§ 6–2 njuolggadusaid rihkkun sáhttá mielddis-buktit doaimmaid 13. kapihttala mearrádusaid mielde. Dat sáhttet omd. leat ahte boazoeaiggát sáhkkohallá jus ii fuolat guođohangeatnegasvuođa, ja sáhku sadjái sáhttá leat bággensáhkku, gč. § 13–2 ja 13–3. Sáhttá maid leat eret vuojeheapmi § 13–6 vuosttaš lađđasa a-bustáva mielde. Guhte doaibma dál de válljejuvvošii, de galgá dat heivehuvvot dilálašvuođaide. Eai galgga čađahuvvot garraset doaimmat go dárbbašlaš.</p>
<p>Omd. jus eret vuojeheapmi ii lihkostuva § 13–6vuosttaš lađđasa b-bustáva mielde, de ii sáhte bohccuid goddit jus eai leat garra ákkat. Ahte ii lihkostuva vuojehit bohccuid eret lobihis guohtumis, ii leat iešalddis doarvái dasa ahte goddit bohccuid. Dasa lassin galget vel leat dilálašvuođat mat dahketdárbbašlažžan goddit eastadan dihte duođalaš vahága. <em type="bold">11.6.3 </em><em type="bold">§ 6–3. Geahčadeapmi </em></p>
<p><em type="italic">Siiddas mas lea ágga navdit ahte sin bohccot leat mastan eará siidda ellui, lea vuoigatvuohta geahčadit ealu gávnnahit leat go sis bohccot doppe. Geahčadit sáhttá dušše jus dán siiddas lea olmmoš das. Siidda ovddasteaddji(t) galgá/galget lágidit ealu geahčadeapmái. Muđui galgá geahčadeapmi leat guovllu boazoeaiggádiid vieruid ja dábiid mielde. </em></p>
<p><em type="italic">Orohaga geavahan-njuolggadusain sáhttá dárki- </em><em type="italic">leappot mearridit geahčadeami birra, gč. § 9–1. </em></p>
<p><em type="italic">Mearkkašumit § 6–3: Vuosttaš </em><em type="italic">lađas </em>: Geahčadanvuoigatvuohta leadárbbašlaš dasa ahte olahit buori ja doaimmalaš boazodoalu. Boazodoalus lea dát riekti árbevierrun juo. Dan dihte lea mávssolaš ahte dát riekti boahtá láhkii. </p>
<p><em type="italic">Nubbi lađas </em>: Geahčadeapmi čađahuvvo dihtovieruid mielde. Geahčadit ii sáhte jus siidda ovddasteaddji ii leat doppe gos navdá bohccuid leat. Jus das ii leat siidda ovddasteaddji, de ferte siiddain gulahallat ovdal go sáhttá geahčadit. Siida galgá dan muddui go vejolaš, lágidit ealu geahčadeapmái, ii ge viggat dan hehttet. </p>
<p>Nugo namuhuvvon, de leat árbevirolaš njuolg-gadusat dasa movt geahčadeapmi galgá čađahuvvot. Lea váttis bidjat dáid njuolggadusaid láhkii, go dat eai leat ovttalágánat buot guovlluin.</p>
<p>Sáhttá leat váttis geahčadit guottetáigge, ja leatmáiddái eará áiggit jagis goas ii berre geahčadit. Nuppe bealis lea geahčadanvuoigatvuohta nu nanus ahte galgá leat várrogas ihcalis biehttalit nuppi geahčadeamis.</p>
<p>Muhtun guovlluin lea boahtán dat heittot dáhpiahte siida guođđá guohtunguovlluid ovdal go lea diktán eará siiddaid geahčadit go dat oaivvildit alddiineaset bohccuid ealus. Ávžžuhusat leat biehttaluvvon dainna ákkain ahte ii gul heive dál, muhto maŋŋel. Dasto johttá siida eret guovllus ovdal go earát besset geahčadit. Lea omd. hui deaŧalaš ahte beassá geahčadit ovdal go eallu johttá eret dálveguohtumiin. Maŋŋel lea eallu veaiddalis, ja dalle lea váttis geahčadit, ii ge sáhte gáibidit ealu čohkkejuvvot geahčadeapmái. Vaikko eallu lea ge veaiddalis, de almmotge lávejit bohccot čoahkkanit čoran, ja čorragiid gal sáhttá geahčadit. Vaikko eallu lea ge veaiddalis, de almmotge sáhttá geahčadit giikaniin, nu ahte ii dárbbaš čohkket.</p>
<p><em type="italic">Goalmmát lađas </em>: Dárkilet njuolggadusaidgeahčadeami birra sáhttá addit geavahan-njuolggadusain, gč. § 9–1 nuppi lađđasa g-bustáva. </p>
<p>Geahčadeami njuolggadus gusto dieđusgemaiddái dalle go lea ágga navdit ahte bohccot leat mastán eará orohahkii. Guovtti orohahkii sáhttá leat ávkkálaš ráhkadit oktasaš njuolggadusaid geahčadeami birra, gč. § 9–1 goalmmát lađđasa.</p>
<p>Geahčadeami njuolggadusaid rihkkun sáhttáráŋggáštuvvot lága 13. kapihttala njuolggadusaid mielde. Sáhttet omd. gohččumat addot § 13–2 mielde ja bággensáhkku § 13–3 mielde.</p>
<p>Dábálaččat leat dilálašvuođat nu ahte ii leatvejolaš oažžut fylkkamánni dahje fylkkaboazodoallostivrra áššái. Dárbbu mielde sáhttá baicca bivdit boazobearráigeahču, mii lea guovllus gč. § 12–4, geahččalit čoavdit riiddu.</p>
<p>Lea deaŧalaš deattuhit ahte vaikko eiseválddiidii sáhte seaguhit áššái, de lea geahčadeami vuoiggalaš ávžžuhusa biehttaleapmi buori boazodoallodábi njuolggadusaid duođalaš rihkkun. Dakkár njuolggadusaid rihkkun sáhttá ráŋggáštuvvot § 13–7 mielde. Máŋgga geardde rihkkuma geažil sáhttá ráŋggáštuslága 29. § mielde gildojuvvot doaimmaheamis boazodoalu. <em type="bold">11.6.4 </em><em type="bold">§ 6–4. Eará siiddaid bohccuid gieđahallan </em></p>
<p><em type="italic">Siida mii iđiha vierrobohcco iežas ellui, galgá jođneamos lági mielde dan dieđihit guoskevaš siidii. Rátkkašeapmi čađahuvvo § 6–5 njuolggadusaid mielde. </em></p>
<p><em type="italic">Jus nuppi siidii lea váttis viežžat iežaset bohccuid </em><em type="italic">dahje ii leat vejolaš rátkkašit, de lea dat siida mii lea bohccuid iđihan, geatnegas áittardit daid dassážii go sáhttet rátkojuvvot ja vižžojuvvot. </em></p>
<p><em type="italic">Orohaga geavahan-njuolggadusain sáhttá dárki- </em><em type="italic">leappot mearridit geahčadeami birra, </em><em type="italic">gč. § 9–1 </em>. </p>
<p><em type="italic">Mearkkašumit § 6–4: </em></p>
<p><em type="italic">Vuosttaš lađas </em>: Olmmoš gii váillaha bohcco, ii dieđusge dieđe gosa dat lea šaddan, ja dan dihte lea sutnje deaŧalaš gávnnahit gos dat lea. Paragráfa vuosttaš lađđasa vuosttaš cealkka, mii lea seamma go 1978-lága 21. § vuosttaš lađđasa vuosttaš cealkka, sisttisdoallá dábálaš olmmošvieru vuogas boazodoallovieru mielde. Lađđasa nubbi cealkka lea čujuhus evttohusa §:ii 6–5, rátkima birra <em type="italic">. </em></p>
<p><em type="italic">Nubbi lađas </em>: Mearrádus sisttisdoallá dábálašfuolahangeatnegasvuođa mii olbmos lea go háldosis oažžu earáid opmodaga. Das lea maiddái pedagogalaš árvu go mearrádus celkojuvvo lágas, gč.1978-lágas vástideaddji mearrádusa 21. § nuppi lađđasa nuppi cealkagis.1978-lága 21. § nuppi lađđasis leat mearrádusatgoluid máksima birra masttademiid oktavuođas, ja ahte boazodoallostivra sáhttá mearridit mávssu meriid. Diet mearrádus ii oro leame geavahuvvon, ja lávdegoddi ii ane ávkkálažžan joatkit dakkár mearrádusa. Dat almmotge ii mearkkaš ahte ii leat govttolaš máksit dan ovddas go eará leat áittardan nuppi olbmo bohccuid. </p>
<p>Geavahan-njuolggadusain sáhttá dárkileappotmearridit eará siiddaid bohccuid áittardeami birra, gč. § 9–1 nuppi lađđasa g-bustáva. Jus guovtti orohaga gaskka álo leat riiddut masttademiid geazil, de sáhttá fylkkaboazodoallostivra gohččut dan guokte orohaga ráhkadit dárkilet njuolggadusaid dilálašvuođa hárrái, gč. § 9.1 goalmmát lađđasa.§ 6–4 vuosttaš lađđasa njuolggadusaid rihkkundieđiheami birra rievttes eaiggádii ja nuppi lađđasa rihkkun earáid bohccuid áittardeami birra, sáhttá ráŋggáštuvvot § 13–7 mielde.</p>
<p>Bohcco mearkka rievdadeapmi dahje bohcconjuovvan sáhttá dasalassin ráŋggáštuvvotráŋggáštuslága njuolggadusaid olis suoládeami dahje njihtama birra.</p>
<p>Lea váttis jurddašit eará ráŋgumiid lága 13.kapihttala njuolggadusaid mielde konkrehta áššis, go rievttes eaiggát han ii dieđe gos boazu lea, ja beassá diehtit easkka go lea menddo maŋŋit. Dáid mearrádusaid máŋgga geardde rihkkun sáhttá almmotge dagahit ahte boazodoallovuoigatvuohta massojuvvo ráŋggáštuslága 29. § olis. <em type="bold">11.6.5 </em><em type="bold">§ 6–5. Rátkkašeapmi dahje čanadeapmi </em></p>
<p><em type="italic">Son geas leat bohccot earáid ealuin, sáhttá gáibidit rátkkašeami vai beassá bohccuidis viežžat. </em></p>
<p><em type="italic">Earát geain leat bohccot ealus leat geatnegasat </em><em type="italic">lágidit dilálašvuođaid nu ahte sáhttá rátkit. Ii oktage galgga ráfehuhttit rátkkašeami. Rátkit berre ovdal go eallu johtá eret áigodatguohtumis. </em></p>
<p><em type="italic">Rátkkašeami ii sáhte gáibidit guottet- ja </em><em type="italic">ragatáiggi dahje jus rátkkašeapmi miettaštallojuvvo elliidgáhttema ákkaiguin. </em></p>
<p><em type="italic">Geavahan-njuolggadusain sáhttá dárkileappot </em><em type="italic">mearridit rátkkašeami birra, gč. § 9–1. </em></p>
<p><em type="italic">Mearkkašumit § 6–5: Vuosttaš lađas </em>: Juohkeokta geas leat bohccot ovttas earáiguin, sáhttá gáibidit rátkima, gč. 1978-lágá 21. § vuosttaš lađđasa vuosttaš ja nuppi cealkagiid. </p>
<p>Mearrádus sáhttá adnot iešguđetdilálášvuođain.</p>
<p>Sáhttá omd. leat nu go § 6–4 čilge, ahte ovttasiidda bohccot leat mastan eará siidda ellui. Dalle sáhttá gáibidit rátkima vai beassá oažžut iežas bohccuid.</p>
<p>Sáhttá maid leat nu ahte eanet boazoeaiggádatleat leamaš ovttas geasseorohagas, muhto áigot rátkkašit ovdal go johtet dálveorohahkii, dahje sáhttá leat nu ahte muhtumat leat ovtta dálvesiiddas, muhto iešguđet geasseorohagain, ja fertejit rátkkašit ovdal go johttájit geasseorohahkii.</p>
<p>Juohke boazoeaiggát sáhttá vuosttaš lađđasamielde gáibidit rátkima. 1978-lágá 22. § vuosttaš lađđasa vuosttaš ja nuppi cealkagiid mielde lea dát vuoigatvuohta biddjon orohatstivrii, dahjevejolaččat guovllustivrii, ja – go leat erenoamáš ákkat dasa – boazodoalloagronomii ja boazodoallohovdii. Gč. maiddái 22. § nuppi lađđasa nuppi ja goalmmát cealkaga eiseválddiid vejolašvuođa birra gáibidit ja vejolaččat čađahit bákkolaš rátkima. Lávdegotti evttohusas lea eiseválddiid vejolašvuohta gáibidit ja čađahit rátkima regulerejuvvon 13. kapihttalis.</p>
<p><em type="italic">Nubbi lađas </em>: Leat iešguđetlágán rátkimat, ja datčađahuvvojit iešguđetládje. Muhtun rátkimat leat stuorábut go earát, ja adnojit iešguđet sánit ja doahpagat bohccuid rátkima oktavuođas:gárdi: jorba áidi man siste atná bohccuid luovos eana: go ii leat áidi/gárdi čuoldit: sirret eret bohccuid soppiin luovos eatnamis njoarostit: suohpaniin váldit bohcco gitta doahput: gieđaiguin dollet bohcco (geassit) rátkka: bohccuid (mastan ealu dahje orohatealu)sirren máŋgga sadjái. rátkit: rátkit bohccuid (iešguđetládje) earáid ealus, almmá čanadeami haga čanadit: sirret eret ovttaskas bohccuid ja čatnat daid miesttagii dahje gurpat gurpat: čatnat bohcco julggiid oktii lagadit: lágidit ealu lagabui eará ealu vai doppe oažžu iežas bohccuid iežas ellui girdnu: doahpungárdi, gos bohccuid váldá gitta (geassá) doahpumiin jorri: unnit go gárdi, adno unnit meari bohccuid rátkimii, sáhttá leat gárddi lahka, muhto sáhttá maid leat sierra </p>
<p>Bohccuid rátkin sáhttá čađahuvvot iešguđetlágán gárddiin dahje luovos eatnamis. Ovdal lei dábáleabbo rátkit luovos eatnamis go gárddis. Sáhttá máŋgga ládje rátkit. Čuoldit lávejit dušše luovos eatnamis, muhto njoarostit gál sáhttá sihke luovos eatnamis ja gárddis. Doahput sáhttá dušše girtnos dahje doahpungárddis. Go čuoldá, de ii leat man gelágán áidi, muhto sáhttá gal maid atnit jori go rátká luovos eatnamis.</p>
<p>Rátkkašeapmi lea stuorát doaibma go čana-deapmi. Rátkkašit sáhttá luovos eatnamis ja iešguđetlágán gárddiin. Go rátkkaša, de lea sáhka eanet bohccuin go dalle go čanada.</p>
<p>Ii leat heivvolaš lágas reguleret movt rátk-kašeapmi galgá čađahuvvot. Dat ferte dahkkot dihto dilálašvuođas ja sámi árbevieruid ja dábiid mielde. Nuppi lađđasis addojit dušše oppalaš njuolggadusat veahkehangeatnegasvuođa birra lágidit nu ahte rátkka sáhttá čađahuvvot buoremus lági mielde, gč. 1978-lága 22. § nuppi lađđasa vuosttaš cealkaga.</p>
<p>Mearrádusas daddjo ahte rátkka galgáčađahuvvot ovdal go eallu johttá áigodatguohtunguovllus, dan dihte vai bohccot eai čuovo vierroealu eará áigodatguohtunguovlluide. Jus ealuin johttá ovdal go lea rátkojuvvon, de lea eaiggádii váddáseabbo bearráigeahččat mii bohccuindáhpáhuvvá go čuovvu vierroealu guohtumii.</p>
<p><em type="italic">Goalmmát lađas </em>: Muhtun muttuid jagis ii leatheivvolaš rátkkašit, muhto diktit bohccuid leat ráfis, gč. 1978-lága 22. § vuosttaš lađđasa goalmmát cealkaga, omd. guottet- ja ragatáigge. Sáhttá maid leat váttis rátkkašit borgemánu loahpas, Bártevahkkus. Karen Marie Eira Buljo čilge dan birra ná:<span type="quote">«Dán muttos bohccot bieđggistit. Mannet vumiide ja vákkiide. Viimmat lea divri nohkagoahtán ja boazu beassá ráfis guohtut. Dán muttos leat maŋemus báhkat ja bálgamat. Bohccot leat bieđggul, guhtot ovttaid mielde. Vistta álgá (boazu manná guobbara maŋis). Dál galgá ge boazu buoidut fas maŋŋel báhkaid ja ovdal ragaha. Lea váttis čohkket ealu, ja jus geahččala, de dat leat oalle geahččalus iešalddis.»</span> </p>
<p>Maiddái Hilbivahkkus, golggotmánu loahpas, lea váttis čohkket bohccuid. Dien áiggi čilge son ná:<span type="quote">«Golggotmánu 14. beaivvi lea Dálveidja. Vahkku gohčoduvvo Dálvevahkkun. Golggotmánu 14. beaivvi rájes eai šat álddut njamat misiid ja miesit eai šat čuvot áldduid. Miesit sierranit ealus ja šaddet miessečorragat. Sihke miessi ja áldu dovdaba ahte ođđa miessi lea šaddame. Go miessi ii šat beasa njammat, de dat váikkuna stuorrumii. Álddut mat eai leat čovjon, njamahit ain miesi, ja miessi čuovvu álddu ii ge dárbbaš sierranit. Dábálaččat sturrot dát miesit eambbo go dat mai eai šat njama. Áldu mii dálvvi miehtá njamáha miesi gohčoduvvo čearpmateadnin. Maŋŋel ragaha leat varrásat váiban, golggohat. Eai njiŋŋelasat ge leat beassan ráfis guohtut rágatáigge, muhtodat eai almmotge guoirra dan dihte. Hilbivahkku rájes guohtugohtet bohccot fas albmaládje, ja boazu fas álgá bieđggistit dego Bártevahkkus, muhto dál lea Golgguhilbi, bieđggisteapmi maŋŋel ragaha.»</span></p>
<p>Maiddái elliidsuodjaleami dihte ii berre rátkkašit omd. giđasdálvve jus leat heittot guohtumat.</p>
<p><em type="italic">Njealját lađas </em>: Iešguđet orohagain leat iešguđetrátkkašandábit. Dan dihte lea vuohkkaseamos geavahan-njuolggadusaide bidjat dárkilet meriid dan birra, gč. § 9–1 nuppi lađđasa g-bustáva. </p>
<p>Jus guokte siidda álo masttadit ja riidalit rátk-kašettiin, de sáhttá leat sávahahtti ráhkadit dárkilet njuolggadusaid rátkkašemiid birra § 9–1 goalmmát lađđasa mielde.</p>
<p>Rátkkašan-njuolggadusaid rihkkun sáhttámielddisbuktit ráŋggaštusaid lága 13. kapihttala olis. Geahča mearkkašumiid §:i 6–6. <em type="bold">11.6.6 </em><em type="bold">§ 6–6. Dieđiheapmi gárddástallamiid birra </em></p>
<p><em type="italic">Ovdal go eallu biddjo gárdái, de galgá dieđihuvvot siiddaide main leat bohccot ealus. </em></p>
<p><em type="italic">Dieđihuvvot berre maiddái earáide geain sáhttet </em><em type="italic">leat bohccot ealus. </em></p>
<p><em type="italic">Orohaga geavahan-njuolggadusain sáhttá dárki- </em><em type="italic">leappot mearridit dieđiheami birra, gč. § 9–1. </em></p>
<p><em type="italic">Mearkkašumit § 6–6: </em>Mearrádus geatnegahttá su gii áigu ealu bidjat gárdái, dieđihit dan eará boazoeaiggádiidda geain sáhttet leat bohccot ealus, gč. 1978-lága 23. § vuosttaš lađđása gos leat njuolggadusat ealu čohkkema dieđiheami birra. </p>
<p>Dieđihit galgá siidaosiid jođiheddjiide dahje sinovddasteddjiide. Diekkár dieđiheapmi lea buori boazodoalu vieruid ja dábiid mielde, ja galgá sihkkarastit ahte buot eaiggádat besset iežaset fuolaid gáhttet go eallu lea gárddis.</p>
<p>Maiddái earát geain sáhttet leat bohccot ealus,galget oažžut dieđu, omd. ránnásiiddat. Maiddái dát lea buori boazodoalu vieruid ja dábiid mielde. Son gii dieđiha sáhttá dasto vuordit ahte sutnje maid dieđihuvvo go earát gárddástallet.</p>
<p>Orohaga geavahan-njuolggadusain sáhttá dár-kileappot mearridit dieđiheami birra, gč. § 9–1 nuppi lađđasa g-bustáva. Jus orohagaid riidduid geažil lea dárbbašlaš, de sáhttá fylkkaboazodoallostivra geatnegahttit orohagaid ráhkadit dárkilet njuolggadusid dieđiheami birra, gč. § 9–1 goalmmát lađđasa.</p>
<p>Jus rihkku § 6–4 vuosttaš lađđasa njuolggadu-said earáide dieđiheami birra goas ealu bidjá gárdái, de sáhttá ráŋggáštuvvot § 13–7 mielde.</p>
<p>Jus váilevaš dieđiheapmi dagaha ahte rievtteseaiggát ii beasa viežžat bohccuidis, de sáhttá dat deaivvahallat suoládeami dahje njihtama njuolggadusaide, dahje lohkkot lobihis dahkui searvamin.</p>
<p>Eará ráŋgumat 13. kapihttala njuolggadusaidolis eai dáidde leat vejolaččat dákkár áššis, go rievttes eaiggát han ii dieđe ahte earát gárddástallet, ja beassá diehtit easkka go lea beare maŋŋit. Dáid mearrádusaid máŋgga geardde rihkkun ja duođalaš rihkkun sáhttá dagahit ahte mássá boazodoallovuoigatvuođa ráŋggáštuslága 29. § mielde.</p>
<p>Jus gárddástallit dieđihit nu maŋŋit ahteearáide ii leat vejolaš ollet áiggebále, de sáhttá § 13–2 mielde addot gohččun dan birra ahte eai oaččo luoitit ealu.</p>
<p>Dábálaččat ii olle fylkkaboazodoallostivračoahkkanit addit diekkár gohččuma. Fylkkaboazodoallostivra sáhttá fylkkamánnái addit válddi dan doaimmahit. <em type="bold">11.7 </em><em type="bold">7. Kapihtal. Bohccuid merken ja </em><em type="bold">mearkka sisačáliheapmi </em></p>
<p>Čujuhuvvo 4. kapihttalii dás ovdalis. Dán kapihttala njuolggadusat leat veahá rievdadusaiguin seammat go 1978-lágas IV. kapihttalis ja Eanandoallodepartemeantta geassemánu 12. beaivvi 1984 merkennjuolggadusain. Geahča merkema birra eambbo čuoggás 9.422. <em type="bold">11.7.1 </em><em type="bold">§ 7–1. Geatnegasvuohta merket bohccuid </em></p>
<p><em type="italic">Buot bohccot sámi boazoguohtunguovlluin galget merkejuvvot eaiggáda merkii. </em></p>
<p><em type="italic">Boazu galgá merkejuvvot eaiggáda sisačálihuv- </em><em type="italic">von merkii ovdal miessemánu 3 1. beaivvi jagi maŋŋel go lea riegádan. </em></p>
<p><em type="italic">Merken galgá dáhpáhuvvat dohkkehuvvon </em><em type="italic">vugiid mielde ja heivvolaš dálkin. Ii galgga bealjis čuohppat eambbo go 1/3 </em>. </p>
<p><em type="italic">Mearkkašumit § 7–1: </em>Mearrádus lea seamma go 1978-lága 16. § vuosttaš ja nubbi lađđasat. Mearrádusas leat maid njuolggadusat mat dál leat Eanandoallodepartemeantta geassemánu 12. beaivvi 1984 addin láhkaásahusainmerkema birra, 9. §:s, gč. 1978-lága 18. §. Leat evttohuvvon eará merkenáigemearit. </p>
<p>Dálá njuolggadusaid mielde galgá merket ovdalgolggotmánu 31. beaivvi seamma jagi go miessi šaddá, gč. 1978-lága 16. §. Maŋŋel dán áigemeari gáibiduvvo guovllustivrra mieđiheapmi. Muhtun guovlluin leat dán njuolggadusa ipmirdan dainna lágiin ahte maŋŋel golggotmánu 31. beaivvi gullá geažotbealmiessi orohatkássii. Sáhttet leat máŋga siva dasa go miessi ii leat merkejuvvon ovdal golggotmánu 31. beaivvi, ja lávdegoddi atná unohassan njuolggadusa mii oalgguha alcces váldit earáid geažotbealmisiid maŋŋel golggotmánu 31. beaivvi. Dan dihte evttoha lávdegoddi heaittihit dán áigemeari, nu ahte lea dušše okta áigemearri, ahte merkejuvvot galgá ovdal miessemánu 31. beaivvi jagi maŋŋel go miessi lea riegádan.</p>
<p>Goalmmát lađđasa nuppi cealkaga mearrádusvástida juovlamánu 20. beaivvi 1974 nr. 73 elliidsuodjalanlága 13. § 2. čuoggái. <em type="bold">11.7.2 </em><em type="bold">§ 7–2. Merkenvuogit </em></p>
<p><em type="italic">Sámi boazoguohtunguovllus galget bohccot merkejuvvot boazoeaiggáda sisačálihuvvon bealljemerkii (váldomerkii). </em></p>
<p><em type="italic">Váldomearkka lassin sáhttet biddjot lassisánit </em><em type="italic">dahje bealljegilkor go ovdalaččas merkejuvvon boazu jorrá ođđa eaiggádii. </em></p>
<p><em type="italic">Gaskaboddosaččat sáhttá guolgamerket dahje </em><em type="italic">bidjat bealljegilkora. Gaskaboddosaš merken čájeha eaiggátvuođa dassážii go merken dáhpáhuvvá vuosttaš dahje nuppi lađđasa mielde. </em></p>
<p><em type="italic">Mearkkašumit § 7–2: </em></p>
<p><em type="italic">Vuosttaš lađas </em>sisttisdoallá mearrádusa mii dál lea geassemánu 12. beaivvi 1984 merkennjuolggadusaid 3. § vuosttaš lađđasis. </p>
<p><em type="italic">Nubbi lađas </em>: Mearrádus lea seamma go geas-semánu 12. beaivvi 1984 merkennjuolggadusaid 3. § nuppi lađđasa a-bustávva. </p>
<p><em type="italic">Goalmmát lađas </em>: Mearrádus lea ođas ja čilgemii gaskaboddosaš merken lea. Mearrádus deattuha ahte bealljegilkor ii sáhte adnot árbevirolaš bealljemearkkaid sajis. </p>
<p>Gaskaboddosaččat merkejuvvo go eaiggát-vuohta lea eahpečielggas, geahča omd. láhkeevttohusa § 7–8, dahje jus lea nu buolaš ahte ii berre dábálaš vugiin merket. <em type="bold">11.7.3 </em><em type="bold">§ 7–3. Vuoigatvuohta merkii </em></p>
<p><em type="italic">Vuoigatvuohta merkii lea Norggas ássi sámi sogat olbmuin geat devdet čuovvovaš eavttuid: </em><em type="italic">a) Sus geas pr. (dan beaivvi go dát láhka boahtá </em><em type="italic">fápmui) alddis lea boazodoallu váldoealáhussan orohagas, lága mielde geassemánu 9. beaivvi 1978 nr. 49, § 3, dahje geas </em><em type="italic">b) váhnemiin dahje váhnenváhnemiin lea boazo- </em><em type="italic">doallu leamaš váldoealáhussan, ja gii </em><em type="italic">c) son gullá siidaoassái, gč. § 4–9. </em></p>
<p><em type="italic">Sus gii lea váldon oami iežas mánnán (adopterejuvvon), lea seamma vuoigatvuohta merkii go iežasriegádahtton mánáin, vaikko son ii livčče ge sámi sogas. </em></p>
<p><em type="italic">Sus gii lea náitalan siidaoasi ovddasvástideaddji </em><em type="italic">jođiheddjiin, muhto ieš ii deavdde eavttuid vuosttaš lađđasa mielde merkii, lea vuoigatvuohta merkii. Seamma vuoigatvuohta lea ovttasássis, gč. § 4–5, 2. čuoggá. </em></p>
<p><em type="italic">Jus goalmmát lađđasis namuhuvvon olmmoš </em><em type="italic">váldá badjelasás siidaoasi, gč. § 4–6, de lea sus vuoigatvuohta merkii nu guhká go son lea siidaoasi ovddasvástideaddji jođiheaddji. Su ođđa náittosguoimmis dahje ovttasássis ii leat vuoigatvuohta merkii goalmmát lađđasa mielde. </em></p>
<p><em type="italic">Jus fylkkaboazodoallostivra lea § 4–1 vuosttaš </em><em type="italic">lađđasa mielde addán olbmui vuoigatvuođa eaiggáduššat bohccuid, de sáhttá fylkkaboazodoallostivra maiddái addit sutnje vuoigatvuođa merkii dalle go lea dárbbašlaš dohkálaš boazodoalu doaimmaheapmái. </em></p>
<p><em type="italic">Mearkkašumit § 7–3: </em>Mearrádusas leat njuolggadusat dan birra geas lea vuoigatvuohta merkii, ja lea sisdoalu dáfus seamma go 1978-lága 3. § vuosttaš lađas. </p>
<p><em type="italic">Vuosttaš lađas, a- ja b-bustávat </em>vástidit 1978-lága3. § vuosttaš lađđasii dárbbašlaš muddemiiguin vai heivejit ođđa láhkaevttohussii. </p>
<p>Lávdegoddi lea ár vvoštallan sánis sátnái geard-duhit 1978-lága mearrádusa 3. § vuosttaš lađđasa nuppi cealkága, muhto lea gávnnahan vuohkkaseamosin heivehit mearrádusa ođđa láhkii. Ulbmilin ii leat leamaš rievdadit sisdoalu.</p>
<p><em type="italic">Vuosttaš lađđasa c-bustávas </em>deattuhuvvo ahteolbmos galgá leat gullevašvuohta siidaoassái. Dat mearkkaša ahte son ferte deavdit § 4–9 eavttuid, ja oažžut guoskevaš siidaoasi jođiheaddjis lobi gullat su siidaoassái, gč. § 4–2. </p>
<p><em type="italic">Nubbi lađas </em>: Mearrádus čuovvu guovvamánu28. beavvi 1986 lága nr. 8, 13. § adopšuvnna birra, ja lea seamma go 1978-lága 3. § nubbi lađas. </p>
<p><em type="italic">Goalmmát lađas </em>: Mearrádus lea § 4–5 olis, gč.1. čuoggá ja 2. čuoggá. </p>
<p><em type="italic">Njealját lađas </em>: Mearrádus lea § 4–6 olis, gč.vuosttaš lađđasa maŋemus cealkaga ja nuppilađđasa maŋemus cealkaga. Ii leat almmotge oaivil ahte su mielde čuovvu vuoigatvuohta vejolaš ođđa náittosguoibmái dahje ovttasássái gii ieš ii deavdde vuosttaš lađđasa eavttuid. </p>
<p><em type="italic">Viđát lađas </em>: Nugo juo boahtá ovdan, de leamearrádus § 4–1 goalmmát lađđasa olis. Jus fylkkaboazodoallostivra lea addán olbmui, gii ii deavdde § 4–1 vuosttaš lađđasa eavttuid, lobi atnit bohccuid sámi boazoguohtunguovllus, de ferte son dalle go bohccot gullet siidaoassái, maiddái oažžut vuoigatvuođa merkii vai sáhttá fuolahit iežas eaiggáduššanrievtti. <em type="bold">11.7.4 </em><em type="bold">§ 7–4. Mearkka sisačáliheapmi </em></p>
<p><em type="italic">Juohke regiovnnalaš boazoguohtunguovllus, gč. § 3– 2, válljejuvvo mearkalávdegoddi mas leat unnimusat golbma ja eanemusat vihtta miellahtu iešguđet orohagain, ja persovnnalaš várrelahtut. Fylkkaboazodoallostivra vállje lahtuid ja várrelahtuid. Fylkkamánni nammada lávdegoddái čálli. </em></p>
<p><em type="italic">Mearkalávdegoddi galgá dohkkehit buot meark- </em><em type="italic">kaid ja sátnelasáhusaid ovdal go dat váldojit atnui regiovnnalaš boazoguohtunguovllus. Fylkkamánni sisačállá boazoguohtunguvllu dohkkehuvvon mearkkaid. Satnelasáhusat ja bealljegilkorat nugo namuhuvvon § 7–2 nuppi lađđasis sisačállojuvvojit viđa jahkái. </em></p>
<p><em type="italic">Mearka galgá leat dakkár ahte ii sáhte seahkánit </em><em type="italic">dahje boastut geavahuvvot. Mearkalávdegoddi galgá, dohkálaš boazodoalu vuhtii válddidettiin, doalahit mearkkaid árbevirolaš hámis ja geavaheamis, earret eará doalahit soga árbevirolaš mearkaoali. </em></p>
<p><em type="italic">Mearkalávdegoddi ii dárbbaš dohkkehit mearkka </em><em type="italic">sirdima boazoguohtunguovllu siskkobealde, gč. § 3– 1. </em></p>
<p><em type="italic">Váldomearka ja satnelasáhus ii sáhte sisačáli- </em><em type="italic">huvvot gálvomearkan njukčamánu 3. beaivvi 1961 lága nr. 4 mielde </em>. </p>
<p><em type="italic">Mearkkašumit § 7–4 </em>Paragráfa <em type="italic">golmma vuosttaš lađđasis </em>leat mearrádusat mat dál leat geassemánu 12. beaivvi 1984 merkennjuolggadusaid 4. ja 5. §:in. Lea dasto evttohuvvon rievdadussan ahte fylkkaboazodoallostivra vállje lahtuid mearkalávdegoddái ja fylkkamánni fas nammada čálli. </p>
<p>Mearkalávdegotti lahtut galget boahtit guovlluiešguđet orohagain. Dan dihte lea ge daddjon ahte sis galget leat persovnnalaš várrelahtut.</p>
<p><em type="italic">Goalmmát lađđasis </em>daddjo ahte ođđa mearkkasisačáliheamis galgá fuolahit ahte dat ii sáhte seahkánit eará mearkkaide. Seahkáneapmi sáhttá daga-hit váttisin diehtit rievttes eaiggáda. Lea maiddái deaŧalaš ahte mearkkat eai sáhte rievdaduvvot eará mearkan. Lea viidáseappot daddjon ahte mearkaoalit galget doalahuvvot sogas, geahča eanet dan birra čuoggás 9.4.223 dás ovdalis. </p>
<p>Berre maiddái váruhuvvot ahte eai sisačáli-huvvo ovttalágán mearkkat, maiddái dalle go boazoeaiggádat leat guhkkálaga, ii ge leat seahkánanvárra.</p>
<p><em type="italic">Njealját lađđasis </em>deattuhuvvo ahte mearkaláv-degoddi ii dárbbaš dohkkehit mearkka sirdima eará olbmui seamma guovllus. Dan galgá dušše dieđihit fylkkamánnái. </p>
<p>Mearkka sirdin ođđa guvlui gal galgá álo dohk-kehuvvot, gč. nuppi lađđasa. Diekkár sirdin lea seamma go ođđa mearkka ohcan. Dat ii guoská dušše dalle go mearka sirdojuvvo eará guovllu olbmui, muhto maiddái dalle go olmmoš ieš johtá bohccuidisguin eará boazoguvlui. Dan guovllu mearkkat gosa johtá, mannet álo ovdalii.</p>
<p><em type="italic">Viđát lađđasis </em>lea evttohuvvon njuolggadussanahte mearkkaid ii sáhte gálvomearkan atnit. Dat lea gáhtten dihte boazomearkka dan atnui masa lea ásahuvvon, namalassii bohcco eaiggátvuođa čájeheapmái. Jus boazomearkka anášii gálvomearkan, de livččii dan váldime eret kultuvrralaš oktavuođas. <em type="bold">11.7.5 </em><em type="bold">§ 7–5. Áššegieđahallan </em></p>
<p><em type="italic">Mearkalávdegoddi galgá almmuhit mearkaohcamiid siidaosiid jođiheddjiide ja sidjiide geain leat guoros mearkkat § 7–7 mielde, guoskevaš orohagas ja ránnjáorohagain, gč. § 3–3. Galgá maiddái almmuhuvvot Suomas ja Ruoŧas, guoskevaš riikka boazoguohtunsoahpamuša mielde. </em></p>
<p><em type="italic">Mearkalávdegotti </em><em type="italic">mearrádus </em><em type="italic">almmuhuvvo </em><em type="italic">seammaládje. </em></p>
<p><em type="italic">Mearkalávdegotti mearrádusa sáhttá váidit </em></p>
<p><em type="italic">Boazodoallostivrra nammadan váidinlávdegoddái. </em></p>
<p><em type="italic">Departemeanta sáhttá mearridit dárkilet njuolg- </em><em type="italic">gadusaid mearkalávdegotti áššegieđahallamii, dás maiddái čálihandivada, ja váiddagieđahallama njuolggadusaid. </em></p>
<p><em type="italic">Mearkkašumit § 7–5: </em>Dán paragráfa mearrádusat leat dál geassemánu 10. beaivvi 1984 merkennjuolggadusain, muhto leat álkidahtton. Nu go dál nai, de berrejit áššegieđahallama dárkilet njuolggadusat mearriduvvot láhkaásahusaid hámis. Lea gal dás evttohuvvon ahte ohcan sáddejuvvo njuolga guoskevašsiidaosiide, ii ge orohahkii nu go dál, geahča čuoggá 9.4.324. <em type="bold">11.7.6 </em><em type="bold">§ 7–6. Rievdadeapmi </em></p>
<p><em type="italic">Jus sisačálihuvvon váldomearka dahje sátnelasá- </em><em type="italic">hus sáhttá seahkánit dahje boastut geavahuvvot, de sáhttá mearkalávdegoddi gohččut mearkka rievdadit. Rievdadeamis galgá </em><em type="italic">vuhtii váldit dan mii lea namuhuvvon § 7–4 goalmmát lađđasis. </em></p>
<p><em type="italic">Mearkkašumit § 7–6: </em>Dán paragráfa mearrádusat leat dál merkennjuolggadusaid 8. §:s. <em type="bold">11.7.7 </em><em type="bold">§ 7–7. Guoros mearka (Mearka mii ii </em><em type="bold">leat anus) </em></p>
<p><em type="italic">Sisačálihuvvon mearkka mii ii leat anus (guoros mearkka) sáhttá eaiggát doalahit gitta logi jagi. Jus mearka ii leat dieđihuvvon guorosin, de galgá sihkkojuvvot go ii leat leamaš anus njeallje jagi. Jagi ovdal čuovvovaš sihkkuma galgá dat dieđihuvvot eaiggádii. </em></p>
<p><em type="italic">Sisačálihuvvon mearka galgá sihkkojuvvot go </em><em type="italic">mearkaeaiggát jápmá ja jus mearka ii jora árbbolažžii gii deavdá mearkavuoigatvuođa eavttuid § 7–3 mielde. Jus mearka ii jora earái, de sáhttet árbbolaččat </em><em type="italic">geat </em><em type="italic">devdet </em><em type="italic">mearkavuoigatvuođa </em><em type="italic">eavttuid, dieđihit mearkka guorosin gitta logi jahkái maŋŋel go eaiggát jámii </em>. </p>
<p><em type="italic">Mearkkašumit § 7–7: </em>Dán paragráfa mearrádusat leat dál merkennjuolggadusaid 8. §:s. Lassin lea vel mearrádussan ahte mearkaeaiggát dahje árbbolaččat sáhttet mearkka dieđihit guorosin gitta 10 jahkái. Diekkár ortnet lea sávahahtti dan dihte vai mearkaoalit bissot sogas. Ii leat vejolaš atnit mearkka guorosin eambbo go 10 jagi. Diekkár rádji lea dárbbašlaš eastadan dihte ahte mearkkat orrot guorosin máŋggaidlogiid jagiid omd. árberiidduid geažil. Jus mearka lea leamaš guorosin 10 jagi, de sihkkojuvvo. <em type="bold">11.7.8 </em><em type="bold">§ 7–8. Vierro geažotbeallji </em></p>
<p><em type="italic">Eará siidda geažotbeallji mii čuovvu merkejuvvon álddu, galgá farggamusat merkejuvvot miesi eaiggáda merkii. Jus eaiggáda ii dieđe, de galgá miessi merkejuvvot dan merkii mii álddus lea. </em></p>
<p><em type="italic">Geazotbealmiessi mii ii čuovo merkejuvvon </em><em type="italic">álddu, galgá gaskaboddosaččat merkejuvvot guolgamearkkain dahje bealljegilkoriin. Jus dakkár miessi ovdal miessemánu nohkama čuovvugoahtá merkejuvvon álddu, de galgá miessi merkejuvvot vuosttaš lađđasa mearrádusa mielde. </em></p>
<p><em type="italic">Jus lea boastut merkejuvvon, de galgá dat njulge- </em><em type="italic">juvvot misiid lonuhemiin, dahje rievttes eaiggát galgá oažžut buhtadusa ealihanbohcco hatti mielde. </em></p>
<p><em type="italic">Misiid merken dáid njuolggadusaid vuostá </em><em type="italic">ráŋggáštuvvo ráŋggáštuslága 24. kapihttala njuolggadusaid mielde (Njihtan, Suolavuohta ja lobihis geavaheapmi). </em></p>
<p><em type="italic">Mearkkašumit § 7–8: </em>Dán paragráfa mearrádusat leat dál merkennjuolggadusaid 10. §:s. </p>
<p>Njealját lađđasii lea lasihuvvon mearrádus miidadjá ahte earáid misiid merken alcces rehkenastojuvvo suolavuohtan. <em type="bold">11.7.9 </em><em type="bold">§ 7–9. Rievdadeapmi </em></p>
<p><em type="italic">Ii leat lohpi rievdadit mearkka. </em></p>
<p><em type="italic">Lobihis rievdadeapmi ráŋggáštuvvo ráŋggáštus- </em><em type="italic">lága 24. kapihttala mielde (Njihtan, Suolavuohta ja lobihis geavaheapmi). </em></p>
<p><em type="italic">Mearkkašumit § 7–9: </em>Dál ii leat mearkka rievdadeami birra njuolggadus. Lávdegoddi almmotge deattuha ahte mearkka ii leat lohpi rievdadit. Jus bohcco eaiggátvuohta jorrá eará olbmui, de ferte dat merkejuvvot lassisániiguin. Lea sávahahtti láhkii lasihit čielga mearrádusa dan birra ahte lobihis mearkarievdadeapmi ráŋggáštuvvo suolavuohtan. <em type="bold">11.7.10 </em><em type="bold">§ 7–10. Geažotbeljiid vuovdin </em></p>
<p><em type="italic">Ovddit jagiid riegádan boazu mii ii leat miessemánu 31. beaivvi rádjái merkejuvvon lobálaš merkii, galgá vuvdojuvvot orohatstivrra, dahje siidastivrra ovddasvástádusa olis. </em></p>
<p><em type="italic">Vuovdima boahtu gahččá eaiggádii. Jus eaiggát </em><em type="italic">ii leat dihtosis, de gahččá boahtu dan siidii masa boazu gullá. Jus siida ge ii leat dihtosis, de gahččá boahtu orohahkii. </em></p>
<p><em type="italic">Mearkkašumit § 7–10: </em>Dán paragráfa mearrádusat leat dál 1978-lága 16. § goalmmát lađđasis, gč. maiddái čakčamánu 5. beaivvi 2000 láhkaásahusaid geažotbeljiid ja dovda-meahttun bohccuid vuovdima birra ja merkennjuolggadusaid 12. §, muhto leat veahá rievdaduvvon. Dan muddui go diehtá eaiggáda, de galgá son oažžut vuovdima boađu. Vaikko ii dieđe eaiggáda, de ii dárbbaš vuovdima boahtu mannat orohahkii, jus diehtá gullevaš siidda. Jus eaiggátvuohta ii leat dihtosis, de manná geažotbealji vuovdinboahtu orohaga boazodaollofondii, gč. § 8–6, dahje siidafondii, gč. § 8–15. </p>
<p>Lea evttohuvvon ahte orohatstivra ain galgáfuolahit geažotbeljiid vuovdima. Geažotbeallji sáhttá leat geassesiidda geasseorohagas ja dalle lea lunddolaččamus ahte geassesiidda stivra fuolaha vuovdima. <em type="bold">11.7.11 </em><em type="bold">§ 7–11. Merken olggobealde sámi boazoguohtunguovlluid </em></p>
<p><em type="italic">Departemeanta mearrida dárkilet njuolggadusaid mearkkaid ja merkema birra olggobealde sámi boazoguohtunguovllu </em>. </p>
<p><em type="italic">Mearkkašumit § 7–11: </em>Olggobealde sámi boazoguohtunguovllu leat erenoamáš dilálašvuođat. Dálá láhkaásahusain lea máŋgga sajis eaktuduvvon ahte doppe sáhttet eará njuolggadusat gustot. Lávdegoddi atná vuohkkaseamosin ahte departemeanta addá njuolggadusaid merkema birra olggobealde sámi boazoguohtunguovlluid. <em type="bold">11.8 </em><em type="bold">8. Kapihtal. Boazodoalu </em><em type="bold">organiseren – orohat ja siida </em></p>
<p>Čujuhuvvo dálá ortnega čilgehussii 3. ja 5. kapihttaliin ja lávdegotti ár vvoštallamiidda čuoggáin 9.2 ja 9.525. <em type="bold">11.8.1 </em><em type="bold">§ 8–1. Orohat </em></p>
<p><em type="italic">Boazodoallostivra </em><em type="italic">26 juohká sámi regiovnnalaš boa- </em><em type="italic">zoguohtunguovlluid orohahkan, gč. § 3–3. Vieruiduvvan geavaheami vuođul galgá deattuhuvvot ahte orohahkii šaddet doalu dáfus lunddolaš ja ávkkálaš rájit. </em></p>
<p><em type="italic">Orohat galgá vuosttažettiin sisttisdoallat buot </em><em type="italic">jagiáigeguohtumiid visot orohahkii gulli boazodolliide. Doppe gos lea ávkkálaš, sáhttet jagiáigeguohtumat leat máŋgga orohagas. </em></p>
<p><em type="italic">Orohatjuohkin ii hehtte boazodolliid ovttasbarga- </em><em type="italic">mis orohatrájiid rastá, jus fal dakkár ovttasbargu ii dagat eará boazodolliid vuoigatvuođaid ovdii. Orohatjuohkin ii hehtte guohtumiid geavaheami eará orohagas go dat dahkko erenoamáš riektevuođu mielde </em><em type="italic">27. </em></p>
<p><em type="italic">Ođđa orohatjuohkima dahje ovdalaš ráji rievda- </em><em type="italic">deami mearrádusa sáhttá orohatstivra dahje orohaga ovttaskas boazodoalli ovddidit eananjuohkindiggái </em>. </p>
<p><em type="italic">Mearkkašumit § 8–1: </em>Orohatjuohkima birra leat dál njuolggadusat 1978-lága 2. §:s, gč. čuoggá 3.328. </p>
<p>Lea čielgaseamos go bidjá njuolggadusaidsierra paragráfan.</p>
<p>Orohatjuohkin berre lávdegotti mielas eane-mus lági mielde čuovvut guoskevaš guovllu siiddaid riektedilálašvuođaid. Almmotge ii leat vejolaš dan čađahit bienasta bitnii, ja lávdegotti (eanetlogu) mielas berre lágas deattuhuvvot ahte orohatrádji ii dárbbaš leat seamma go guođohanrádji. Erenoamáž it dálveguohtumiin lea dárbbašlaš guođoheami heivehit, ja dát heivehanvejolašvuohta ferte maiddái gullat sidjiide geat guođohit orohatrájiid lahka.</p>
<p>Orohatjuohkin ii sáhte muhtumiin váldit eretárbevirolaš guođohanvuoigatvuođaid, gč. ovdamearkan Brønnøysund gielddarievtti duomu borgemánu 27. beaivvi 198429. Maiddái Korssjøfjellduopmu, Rt. 1988 s 1217, atná dán ipmárdusa vuođđun.</p>
<p>Nu movt orohat dás lea jurddašuvvon, de iimearkkaš dat ahte rádji lea siiddaid čielga vuoigatvuođarádji, muhto doaibmá baicca hálddahuslaš rádjin daidda boazodolliide geain lea váldogullevašvuohta orohahkii.</p>
<p><em type="italic">Vuosttaš lađas </em>: Boazodoallostivra mearrida oro-hatrájiid. Seamma njuolggadus lea 1978-lágas, gč. 2. § nuppi lađđasa njealját cealkaga. Orohatjuohkin ii leat loahpalaš. Boazodoallostivra sáhttá dan rievdadit. </p>
<p>Go daddjo ahte <span type="quote">«Vieruiduvvan geavaheamivuođul galgá deattuhuvvot ahte orohahkii šaddet doalu dáfus lunddolaš ja ávkkálaš rájit»</span>, de lea dat 1978-lága 2. § nuppi lađđasa njealját cealkagamielde. <span type="quote">«Doalu dáfus»</span> ii mearkkaš ahte orohaga boazodoallit doaimmahit ealáhusa ovttas. Boares siiddastallan bissu, ja oažžu láhkaevttohusa mielde čielgaset saji go dálá láhkanjuolggadusain.</p>
<p>Orohatjuohkimis galgá vuhtii váldit árbevirolašgeavaheami, gč. maiddái 1978-lága 2. § nuppi lađđasa viđát cealkaga. Dat mearkkaša ahte orohahkii galget gullat dat siiddat mat árbevirolaččat leat leamaš orohaga geográfalaš guovllus. Dát boazodoallit leat ge geat lunddolaččat hábmejit guovllu geavahan-njuolggadusaid, ja sis lea oktasaš beroštupmi gáhttet guohtumiid.</p>
<p>Vieruiduvvan geavaheapmi lea ge maiddái miičujuha orohaga geográfalaš rájiid mearrideami. Ovdal go mearrida orohahkii rájiid, de lea dárbbašlaš diehtit orohaga siiddaid guohtungeavaheami, ii dušše dálá, muhto maiddái ovdalaš geavaheami.</p>
<p>Jus guovlluid geavaheapmi lea rievddadan áig-giid mielde, nu ahte ii oktage sáhte alddis čuoččuhit leat vieruiduvvan vuoigatvuođa, de leat Boazodoallostivrras luvvoset vejolašvuođat bidjat rájiid.</p>
<p>Boazodoallostivrra orohatrájiid mearrideamisáhttá ovddidit eananjuohkinrievtti ovdii njealját lađđasa mielde, geahča eanet dan birra dás maŋŋelis.</p>
<p>Deattuhuvvo ahte vieruiduvvan geavaheamis iileat mearkkašupmi dušše dalle go galget mearriduvvot rájit eará orohagaid ektui. Maiddái orohaga siste lea ovttaskas joavkkuid/siiddaid vieruiduvvan geavaheamis mearkkašupmi, omd. geavahannjuolggadusaid ráhkadeamis láhkaevttohusa 9. kapihttala mielde. Orohaga siste eai leat buot siiddain ihcalis ovttalágán vuoigatvuođat miehtá orohaga. Árbevirolaš siidasajit galgá bisuhuvvot.</p>
<p><em type="italic">Nuppi lađđasis </em>daddjo ahte orohat galgávuosttažettiin sisttisdoallat buot jagiáigeguohtumiid visot orohahkii gulli boazodolliide. Finnmárkkus leat jagiáigeguohtumat dál máŋggain orohagain. Jus daddjo ahte muhtun kárášjohboazoeaiggát gullá dán dahje duon orohahkii, de oaivvilduvvo geasseorohat. Sus soaitá datte leat čakčaguohtun 17. orohagas, ja dálveguohtun 18. orohagas. Jus sus dasto soaitá leat geasseguohtun olggumus njárggas dahje sullos, de johtá son earáid geasseorohagaid čađa. Seammaládje lea Guovdageainnus, gos muhtun boazoeaiggdis omd. lea geasseguohtun Fálás, 20. orohagas. Sus lea čakčaguohtun 30. orohagas, dálveguohtun 31. orohagas, ja johtá 22 Fieddara ja 23 Seainnus/Návggastaga čađa, mat leat eará boazodolliid geasseguohtumat. </p>
<p>Dál leat bargame ođđa orohatjuohkimiin Finn-márkkus. Ulbmilin lea čohkket siidda iešguđetjagiáigeguohtumiid ovtta orohahkii. Dat almmotge ii mearkkaš ahte orohaga olles viidodat lea buohkaide oktasaš, ja ahte boazoeaiggát sáhttá guođohit gokko ieš háliida orohaga siste. Guovlluid vieruiduvvan geavaheapmi bisuhuvvo. Nugo láhkaevttohusa 9. kapihttalis boahtá ovdan, de galget orohahkii ráhkaduvvot geavahan-njuolggadusat, ja dat galget ráhkaduvvot guovlluid árbevirolaš geavaheami vuođul. Stuorát orohagain lea álkit geahččat eatnama geavaheami ollislaččat. Dál ii leat omd. sis geat johtet earáid geasseorohaga čađa formálalaččat makkárge váikkuhus dán orohaga plánaide, gč. 1978-lága § 8a. Stuora orohagaide lea álkit doallat čállingotti, ja dainna lágiin fuolahit iežaset areálaberoštumiid.</p>
<p>Nordlánddas, gos orohatjuohkin lea easkkačađahuvvon, sisttisdoallá juohke orohat dál buot boazodolliid jagiáigeguohtumiid, earret sin geain leat dálveguohtumat Ruoŧas.</p>
<p>Vaikko Finnmárkkus lea jođus bargu ođđa oro-hatjuohkimiin, man ulbmil lea oažžut buot jagiáiggiid guohtumiid orohatrájiid sisa, de sáhttet dan dáfus leat guovllut maid lea jierpmálaš juohkit máŋgan orohahkan. Ii leat ge mearriduvvon mii Finnmárkku orohatjuohkima boađus galgá šaddat. Láhkalávdegotti evttohus ii sáhte dušše ovtta čovdosii guorrasit, muhto ferte maiddái ráhkadit njuolggadusaid dan dáfus jus orohagaid jagiáigeguohtumat ain šaddet máŋgga orohaga sisa.</p>
<p><em type="italic">Goalmmát lađđasis </em>deattuhuvvo ahte orohat-rájiid ii leat áibbas gielddus rasttidit, muhto ahte lea vejolaš ovttasbargat orohatrájiid rastá, gč. lađđasa vuosttaš cealkaga. Dat orošii gal leame čielggas, muhto ferte almmotge deattuhuvvot go dálá njuolggadus muhtomin ipmirduvvo earaládje. </p>
<p>Ovttasbargu sáhttá omd. leat guovtti ránnjáoro-haga stivrraid gaskka. Ovttasbargu sáhttá maiddái leat iešguđet orohagaid boazodolliid gaskka. Ovttasbargu lea erenoamáš áigeguovdil guovtti, goabbat orohahkii gulli siidda gaskka, main leat guohtumat goabbat bealde orohatráji. Nugo ovdalis daddjon, de eai leat orohatrájit álo seamma go vuoigatvuođarájit. Orohahkii gullet boazoeaiggádat geain eanas muddui leat guohtumat orohagas, muhto ii almmotge sáhte vajálduhttit ahte sii muhtomin guođohit olggobealde orohaga rájiid.</p>
<p>Erenoamážit eai leat dálveguohtumiin leamašsiidarájit. Dat leat guovllut gos dihto siiddas lea vuosttašvuoigatvuohta čakčadálvvi, muhto maid earát sáhttet guođohit go duot vuosttaš lea eret mannan doppe. Heittot dálvviid sáhttet siiddat ovttas geavahit guovlluid, ja dakkár ovttasbargu sáhttá čađahuvvot orohatrájiid rastá. Jus nu ii sáhte, de šattašii siiddaide mat guođohit orohatrájiid lahka sakká váddáset dilálašvuohta go orohaga eará siid-daide. Dakkár ipmárdus orohatrájiid dáfus, mii boahtá ovdan goalmmát lađđasis, dahká dasto orohatrájiid mearrideami unnit riiddufáddán go garraset njuolggadus dagašii.</p>
<p>Goalmmát lađđasa nuppi cealkaga dáfus lea láv-degoddi juohkásan. Eanetlohku háliida láhkii mearrádussan ahte orohatjuohkin ii hehtte guohtumiid geavaheami eará orohagas go dat dahkko erenoamáš riektevuođu mielde.</p>
<p>Eanetlohku oaivvilda ahte evttohuvvon mearrá-dus lunddolaččat čuovvu dan mii juo lea daddjon orohatjuohkima birra. Orohagas lea vuosttažettiin mearkkašupmi hálddahuslaš oktavuođas. Guovlluid geavaheapmi buolvvaid mielde sáhttá addit vuoigatvuođaid vieruiduvvan geavaheami prinsihpaid mielde, ja dákkár vuoigatvuođaid ii sáhte ihcalis sihkastit orohatjuohkimiin. Ovdamearkan dasa lea Brønnøysund gielddarievtti duopmu borgemánu 27. beaivvi 1984.</p>
<p>Dákkár evttohuvvon njuolggadus leadárbbašlaš dalle go doalaha ortnega dahje máhccá ortnegii man mielde jagiáigeguohtumat leat máŋgga orohaga siste. Diekkár ortnet dahká ahte siida ferte earáid orohaga čađa johtit iežas geasseorohahkii. Diekkár boares johtolaga ii sáhte giddet ođđa orohatjuohkimiin.</p>
<p>Unnitlohku, <em type="italic">Arne G. Arnesen </em>, evttoha sihkkutgoalmmát lađđasa maŋemus cealkaga. Son oaivvilda ahte orohatrájit maiddái leat vuoigatvuođarájit, ja ahte evttohuvvon njuolggadus hástala boazodolliid rihkkut orohatrájiid. </p>
<p>Jus eanetlogu evttohus doalahuvvo viidásetláhkabarggus, de evttoha son čuovvovaš lasáhusa:</p>
<p><em type="italic">Dakkár oktavuođain berre fylkkaboazodoallo- </em><em type="italic">stivra árvvoštallat rievdadit orohatrájiid nu ahte dat vástidit riektedilálašvuođaide </em>. </p>
<p><em type="italic">Njealját lađas </em>: Lávdegoddi evttoha sáhttit boa-zodoalu áššiid ovddidit eananjuohkindiggái. Dat gal dieđusge eaktuda ahte eananjuohkindikki boazodoallofágalaš gelbbolašvuohta buoriduvvo. </p>
<p>Orohatstivra dahje siidaoasi jođiheaddji sáhttáovddidit orohatjuohkima áššiid dábálaš duopmostuoluide ovdalii go eananjuohkindiggái.</p>
<p>Boazoeaiggát gii ii geavat vejolašvuođa ovddiditođđa orohatrájiid mearrádusa eananjuohkindiggái dahje eará duopmostullui, ii masse vuoigatvuođaid maid lea oamastan vieruiduvvan ja dološ áiggi rájes geavaheami vuođul. Vuoigatvuohta šáddá dalle eará orohaga rájiid siste, dan sadjái go iež as orohaga siste.</p>
<p>Vaikko ii masse ge vuoigatvuođaid ođđa oro-hatjuohkima olis, de sáhttá almmotge leat dárbu dárkkistit orohaga rájiid mearrideami. Dan muddui go vejolaš galgá rádji biddjot árbevirolaš geavaheami mielde, gč. vuosttaš lađđasa, ja dánárvvoštallama galgá leat vejolaš dárkkistahttit. Dalle go eai leat ásahuvvon vuoigatvuođat mat čielgasit čujuhit orohatrájiid, ja Boazodoallostivrra mearrideapmi šaddá ár vvoštallamiid mielde, de galgá maiddái leat vejolaš dárkkistahttit dán árvvoštallama. <em type="bold">11.8.2 </em><em type="bold">§ 8–2. Orohatstivra </em></p>
<p><em type="italic">Juohke orohagas mii lea ásahuvvon § 8–1 mielde galgá leat orohatstivra man orohaga jienastanvuoigatvuođalaččat válljejit iežaset gaskkas nuppi ja goalmmát lađđasa njuolggadusaid mielde. </em></p>
<p><em type="italic">Orohatjahkečoahkkin vállje stivraovdaolbmo, gč. </em><em type="italic">§ 8–8. Muđui galget orohaga buot geassesiiddat ovddastuvvot stivrras, gč. § 8–13 vuosttaš lađđasa bbustáva. Siidajahkečoahkkin vállje siidda stivralahtu, gč. § 8–11. Jus leat eanet go čieža geassesiidda, de válljejuvvojit guhtta stivralahtu vuorbádemiin siiddaid evttohasaid gaskkas, earret dan siidda mas lea ovdaolmmoš. </em></p>
<p><em type="italic">Orohatjahkečoahkkin sáhttá dan sadjái mearri- </em><em type="italic">dit ahte stivraovddasteapmi galgá leat vuoruid mielde geassesiiddaid gaskkas. Dakkár njuolggadusaid galgá fylkkaboazodoallo-stivra dohkkehit. Jođiheaddji ja eará stivralahtut ja sidjiide persovnnalaš várrelahtut válljejuvvojit guovtti jahkái hávális30. </em></p>
<p><em type="italic">Jus leat garra ákkat, de sáhttá boazodoallostivra </em><em type="italic">mearridit ahte geassesiiddas mii lea mihá stuorát go orohaga gaskamearálaš siida, galgá leat stuorát ovddasteapmi stivrras go dat mii boahtá ovdan nuppi lađđasa njuolggadusain. Geassesiiddas almmotge ii sáhte leat eanetlohku stivrras </em>. </p>
<p><em type="italic">Jus geassesiidda boazodoallit muđui jagis rátket </em><em type="italic">unnit dálvesiiddaide, de sáhttet dálvesiidda siidaosiid jođiheaddjit, dahje eanet dálvesiiddat ovttas, dahje eará čoahkkádus, gáibidit ahte orohatstivrra stivradoaibma galgá leat vurrolaga iešguđet dálvesiiddaid/joavkkuid </em><em type="italic">mielde </em><em type="italic">§ 8–11 </em><em type="italic">goalmmát </em><em type="italic">lađđasa njuolggadusais mielde31. </em></p>
<p><em type="italic">Jus orohat vástida geassesiidda, de gustojit § 8– </em><em type="italic">11 njuolggadusat stivrra válljema birra, muhto almmotge nu ahte stivra galgá juohke dáfus nammaduvvot. </em></p>
<p><em type="italic">Stivra lea mearridanválddálaš go unnimusat </em><em type="italic">bealli stivralahtuin leat čoahkis. Jus orohatstivrras leat unnit go njeallje </em><em type="italic">32 lahtu, de lea dat mearridan- </em><em type="italic">válddálaš dušše jus olles stivra lea čoahkis. Jus jie- </em><em type="italic">nasteamis šaddet ovtta meari jienat, de mearrida jođiheaddji jietna. </em></p>
<p><em type="italic">Orohatstivrra čoahkkimiin galgá beavdegirji </em><em type="italic">čállot. Beavdegirji vurkkoduvvo sihkkaris sajis. </em></p>
<p><em type="italic">Mearkkašumit § 8–2: </em>1978-lága 8. § vuosttaš lađđasa mielde galget orohaga boazodoallit válljet orohatstivrra iežaset gaskkas. Dát njuolggadus lea evttohusa vuosttaš lađđasis. </p>
<p>Láhkaevttohusa § 8–3 mielde galgá orohatstiv-ra bargat dan guvlui ahte doalahit orohaga resursan orohaga boazodollui. Nu galgá ge orohatstivra bargat areálagáhttemiin. Orohahkii šaddet maiddái doaimmat areála siskkáldas hálddašeami dáfus, earret eará geavahan-njuolggadusaid ráhkadit. Lávdegotti evttohusas lea orohatstivrras guovddáš doaibma, earret eará geavahan-njuolggadusaid hábmema olis. Lea hui deaŧalaš orohatstivrra luohttevašvuođa dihte ahte dat ovddasta iešguđet beroštumiid orohagas. Máŋgga orohagas lea dál duhtameahttunvuohta dainna ahte eanetlohku stivre unnitlogu. Dat lea ge duogážin dasa go lávdegoddi lea evttohan njuolggadusaid orohatstivrra čoahkkádusa birra, gč. paragráfa nuppi gitta njealját lađđasiid.</p>
<p>Stuora orohagain gos buot bealit eai leat stivr-ras, lea hui deaŧalaš ahte buohkat, maiddái sii geain ii leat stivraovddastupmi, besset oaiviliiddeset ovdanbuktit ovdal go orohatstivra dahká mearrádusaid. Diet lea lávdegotti duogáš árvalit geavahan-njuolggadusaid, gč. § 9–2.</p>
<p>Lávdegotti buot lahtut leat ovttaoaivilis dasaahte namuhuvvon beliid galgá vuhtii váldit orohatstivrraid njuolggadusaid ráhkadeamis. Lávdegottis leat datte guokte oainnu das movt dáid buoremusat sáhttá vuhtii váldit dalle go geasseorohagas leat eanet go čieža geassesiidda, ja gos buohkat eai sáhte oktanis oažžut stivraovddastumi.</p>
<p>Lávdegotti mielas lea dárbbašlaš ásahit orohat-stivrii dárkilis njuolggadusaid, garvit eahpečielggasvuođaid. Čujuhuvvo ahte maiddái eará vástideaddji ovttastumiin leat dárkilis njuolggadusat diekkár diliid birra, gč. omd. geassemánu 19. beaivvi 1992 nr. 59 lága gilialmennegiid birra.</p>
<p>Dálá njuolggadusat orohatstivrraid birra leatláhkaásahusain, gč. eanandoallodepartemeantta njukčamánu 4. beaivvi 1987 addin láhkaásahusaid orohatstivrra valljema ja dan bargo-ortnega ja doaimma birra, ja 1978-lága 8. § viđát lađđasa. Dát njuolggadusat leat almmotge oalle eahpečielgasat.</p>
<p>Lea sávahahtti dákkár njuolggadusaid oažžutláhkii. Láhkanjuolggadusaid ovdabarggut ja kom-entárat prentejuvvojit oainnat maiddái, mii dábálaččat ii dahkko láhkaásahusaid ráhkadeapmái. Ovdabarggut sáhttet čielggadit vejolaš dulkonáššiid.</p>
<p><em type="italic">Vuosttaš lađas </em>: Orohaga jienastanvuoigat-vuođalaččat válljejit iežaset gaskkas orohatstivrii lahtuid, gč. vástideaddji mearrádusa 1978-lága 8. § vuosttaš lađđasis. Jienastanvuoigatvuođalaččat leat siidaoasi jođiheaddjit, gč. § 4–2, bálddalas álggahanosiid jođiheaddjit, gč. § 4–4 ja § 8–8 nuppi lađđasa. Siidaoasis sáhttet maiddái leat earáid bohccot, ja gažaldahkan lea galgá go sis leat jienastanvuoigatvuohta ja sáhttet go sii válljejuvvot stivrii. § 8–8 nuppi lađđasis lea evttohuvvon ahte juohke dábálaš siidaoasis leat vihtta jiena ja bálddalas álggahanoasis fas guokte. Jođiheaddjis alddis lea unnimusat okta jietna, dahje guokte dalle go náittosguimmežagain dahje ovttasássiin leaoktasaš siidaoassi. Eará jienaid sáhttá/sáhttiba siidaoasi jođiheaddji(t) addit siidda eará válddálaš boazoeaiggádiidda dahje ieš/ieža atnit visot jienaid. Stivrii sáhttet válljejuvvot buohkat geain dán vuogi mielde lea jienastanvuoigatvuohta. </p>
<p><em type="italic">Nubbi lađas </em>: Lea hui deaŧalaš ahte orohatstivrračoahkkádus šaddá nu ahte orohaga buot beroštumit ovddastuvvojit, dan muddui go vejolaš. Maiddái dálá njuolggadusaid mielde lea dát mihttomearrin, gč. eanandoallodepartemeanttanjukčamánu 4. beaivvi 1987 addin láhkaásahusaid oroahtstivrra valljema ja dan bargo-ortnega ja doaimma birra. Dálá stivraválljema njuolggadusat almmotge eai sihkkarastte ahte dát vuhtii váldojuvvo, geahča čuoggá 9.5.133. Dan dihte ferte válljennjuolggadusain juo dadjat ahte stivradoaibma manná vuoruid mielde iešguđet siiddaid gaskka, ja nu ahte ii ovttage joavkkus sáhte leat eanetlohku máŋga válgaáigodaga. Njuolggadusat mat sihkkarastet ahte stivradoaibma lea vuoruid mielde, sáhttet iešalddiset hehttet eanetlogu boastut geavaheamis iežaset fámu, go dihtet ahte sis ii leat stivrejupmi <span type="quote">«agi beaivvi»</span>. </p>
<p>Jurddan diekkár fápmomuddemiin lea ahte datmielddisbuvttášii ovttasbarggu. Lávdegoddi atná nappo hui deaŧalažžan ahte njuolggadusat ovddidit ovttasbarggu. Dálá njuolggadusat eai daga dan doarvái. Lága mearrádusain leat olu mat eaktudit boazodoalloeiseválddiid dohkkeheami, ja dan sadjái go oččodit ovttasbarggu, de baicca dagahit bajilvulos-stivrejumi.</p>
<p>Geassesiidda boazoeaiggádat vállejit iežasetovddasteddjiid orohatstivrii. Dát válljen čađahuvvo geassesiidda jahkečoahkkimis, gč. § 8–11. Buot geassesiiddat galget leat stivrras ovddastuvvon, jusfal eai leat badjel čieža. Stivrras sáhttet oainnat leat eanemusat čieža lahtu. Jođiheaddji válljejuvvo orohatjahkečoahkkimis daid evttohasaid gaskkas geaid geassesiiddat leat válljen iežaset ovddastit. Earát šaddet dalle stivralahttun.</p>
<p>Evttohusa mielde lea buot geasseorohagain,beroštkeahttá sturrodagas, ovtta meari stivraovddasteapmi. Lávdegoddi lea guorahallan livččii go riekta addit stuora geasseorohagaide eanet ovddasteami, muhto lea atnán váttisin evttohit dasa njuolggadusaid. Lea deaŧalaš ahte buot beroštumit ovddastuvvojit stivrras, sihke smávvat ja stuorrát. Stuora geasseorohagain lea iešalddiset fápmu sturrodaga olis ja bastet nu fuolahit beroštumiideaset.</p>
<p>Sáhttá almmotge leat nu ahte muhtun geassesi-ida lea mearkkašahtti stuorát go eará geassesiiddat, ja goas ovtta meari ovddasteapmi ii leat govttolaš. Ovdamerkan leat dilálašvuođat Várjagis. Dan dihte evttoha eanetlohku ahte jus leat garra ákkat, de sáhttá Boazodoallostivra ložžet njuolggadusaid ovtta meari ovddasteami birra ja addit geassesiidii eanet ovddasteami stivrras. Almmotge ferte váruhit ahte muhtun geassesiida ii akto oaččo eanetlogu stivrras, gč. goalmmát lađđasa.</p>
<p>Ovddasteapmi geasseorohaga vuođul sáhttádahkat váttisin geasseorohaga unnit čoahkkádusaide oažžut váikkuhanválddi stivrras. Orohagas sáhttet leat geassesiiddat mat leat sakka stuorábut go earát, ja mat dálvet rátkkašit máŋgan dálvesiidan. Gažaldahkan lea dalle ahte sáhttet go dat gáibidit stuorát ovddasteami stivrras. Sáhttá omd. leat riekta ahte muhtun geassesiida oažžu guokte áirasa stivrii, dainna eavttuin ahte dat gullaba goabbat jovkui geassesiiddas. Lávdegotti eanetlohku ii hálit evttohit njuolggadusaid láhkii, godilálašvuođat sáhttet leat nu iešguđetlágánat iešguđet orohagain. Čujuhuvvo baicca Boazodoallostivrra váldái ložžet lága njuolggadusaid stivraovddasteami birra, orohagain main leat geassesiiddat stuorábut go gaskamearálaš siiddat, gč. goalmmát lađđasa. Dalle berre Boazodoallostivra gáibidit ahte áirasat gullet geasseorohaga iešguđet joavkkuide.</p>
<p>Jus orohagas leat eanet go čieža geassesiidda,de válljejuvvojit guhtta lahtu vuorbádemiin iešguđet geassesiiddaid gaskka. Maŋit stivrraid válljen dáhpáhuvvá maid vuorbádemiin, jus orohaga jahkečoahkkin ii mearrideačča sierra njuolggadusaid stivraovddasteami vuoruid birra. Sihkkarastit ahte njuolggadusat duođai vuhtii váldet lága ulbmila dan dáfus ahte stivraovddasteapmi duođai manná vuoruid mielde, de ferte fylkkaboazodoallostivra dohkkehit njuolggadusaid.</p>
<p>Ovdalis lea jerrojuvvon berrejit go stuora geas-sesiiddat oažžut stuorát ovddasteami stivrras. Jusleat badjel čieža geassesiidda, de lea gažaldat berrejit go stuora siiddat oažžut ovddasteami dávjjit.</p>
<p>Unnitlohku háliida dán vuhtii váldit baicca vál-gabiire-njuolggadusaid bokte, geahča eanet dan birra dás maŋŋelis.</p>
<p>Lávdegotti eanetlohku atná unnitlogu válga-biire-njuolggadusaid beare váttisin, ja ballá dasa lassin ahte evttohus ii váldde vuhtii buot beliid vejolašvuođa ovddastuvvot stivrras vissis áiggis. Eanetlohku evttoha baicca ahte Boazodoallostivra beassá, go leat garra ákkat, addit geassesiidii dávjjit ovddasteami, gč. goalmmát lađđasa.</p>
<p>Stivralahtut válljejuvvojit guovtti jahkái hávális.</p>
<p>Eastadit ahte buot stivralahtut lotnahuvvet oktanis, sáhttá jahkečoahkkin mearridit ahte gitta bealli vuosttaš stivrra lahtuin válljejuvvojit jahkái. Guđemuččat lotnahuvvojit, mearriduvvo vuorbádemiin. Dalle lea bealli stivralahtuin válggas juohke jagi.</p>
<p><em type="italic">Goalmmát lađas </em>: Dás lea evttohuvvon ahte Boa-zodoallostivra, go leat garra ákkat, sáhttá addit geassesiidii stuorát ovddasteami stivrras go dat mii čuovvu nuppi lađđasa njuolggadusas. Čujuhuvvo dasa mii lea daddjon nuppi lađđasamearkkašumiin. </p>
<p>Jus leat unnit go čieža geassesiidda, ja buohkatnappo besset stivrii, de sáhttá leat nu ahte stuora geasseorohat oažžu guokte stivralahtu. Dat galgaba dasto gullat goabbat jovkui.</p>
<p>Jus leat badjel čieža geassesiidda, de eai beasabuot siiddat orohatstivrii ja ovddasteapmi manná dasto vuoruid mielde. Dalle sáhttá Boazodoallostivra, jus leat garra ákkat, addit stuora geassesiidii dávjjit ovddasteami go unnit geassesiiddaide.</p>
<p>Diekkár ložžen goalmmát lađđasa mielde berregustot dušše dihto áiggi, omd. logi jagi, nu ahte de sáhttá ođđasit árvvoštallat ášši.</p>
<p><em type="italic">Njealját lađas </em>: Lea hui dábálaš ahte boazodoal-lit geat geasset leat ovtta siiddas, rátkkašit dálvái máŋgga sadjái. Geasseeallu rátkojuvvo máŋgga dálvesiidii ovdal go johttájit dálveorohahkii. Dalle leat dán unnit dálvesiidda boazodoallit geat doaimmahit boazodoalu ovttas dan dálvvi. </p>
<p>Dát vuogádat sáhttá dagahit ahte olbmot geaingeasseorohagas leat oktasaš beroštumit, sáhttet leat vuostálaga eará áiggiid, omd. dálveguohtumiid nalde. Lea deaŧalaš dán vuhtii váldit orohatstivrra válljedettiin. Geassesiidda boazodolliid gaskkas válljemis ovddasteddjiid orohatstivrii lea deaŧalaš vuhtii váldit ahte dihto joavku ii álo oaččo stivradoaimma. Stivradoaibma galgá mannat vuoruid mielde dálvesiiddaid gaskka. Dat galgá sihkkarastojuvvot geassesiidda stivrra válganjuolggadusain.</p>
<p>Ovdamearkka dihte sáhttet dálvet siiddastallatiešguđet geassesiiddaid olbmot ovttas. Dalle ii leatseamma lunddolaš ahte dálvesiiddat leat vuolit joavkun. Sáhttá baicca bearašjoavku leat lunddolaš unnit čoahkkádus. Lea siidaosiid duohken mearridit joavkogullevašvuođa geassesiidda siskkobealde. Čujuhuvvo § 8–11 goalmmát lađđasii.</p>
<p>Geassesiida galgá nappo ieš válljet evttohasaorohatstivrii, ja dat dahkko vuorbádemiin dálvesiiddaid dahje eará čoahkkádusaid gaskkas, jus siidajahkečoahkkin ii leačča ráhkadan eará njuolggadusaid stivraovddasteami vuoruid birra. Njuolggadusat eai galgga leat nu ahte olmmoš gean geassestivra evttoha, muhto gii ii beasa orohatstivrii, ii sáhte leat evttohassan nuppi válljemis. Lea oainnat stivrasadji mii manná vuoruid mielde, ii ge evttohuvvon namma.</p>
<p>Jus boazoeaiggát oaivvilda ahte geassesiiddaválganjuolggadusat eai doarvái bures vuhtii váldde dan maid galgá vuhtii váldit, de sáhttá fylkkaboazodoallostivra rievdadit daid, gč. § 8–11 goalmmát lađđasa goalmmát cealkaga.</p>
<p>Boazoeaiggát ieš dieđiha guđe dálvesiidii,dahje eará čoahkkádussii son gullá. Jus čoahkkádus háliida lohkkot dálvesiidan dahje bearašjoavkun siidaoasi ásaheami njuolggadusaid oktavuođas, gč. § 4–3, 2. čuoggá, de dáidet sii maid háliidit fuolahit iežaset beroštumiid stivralahtu válljema olis, muhto sii dieđus eai dárbbaš dan dahkat.</p>
<p>Muhtun boazoeaiggádat sáhttet stivraválljemisdoaibmat joavkun, muhto boazologu ja siidaoasi njuolggadusaid ektui háliidit sii geassesiidda leat rámman. Ii mihkke hehtte dan.</p>
<p><em type="italic">Viđát </em><em type="italic">lađas </em>: </p>
<p>Go láhkaevttohus rahpávejolašvuđa atnit jagiáigeguohtumiid máŋgga orohagas, gč. § 8–1 nuppi lađđasa nuppi cealkaga, de sáhttá leat nu ahte orohat lea seamma go geassesiida. Dalle doaibmá orohatstivra maiddái siidastivran, ja válljejuvvo lága § 8–1 njuolggadusaid mielde. Deattuhuvvo ahte dakkár oktavuođain lea bággu válljet stivrra.</p>
<p><em type="italic">Guđát lađđasis </em>leat njuolggadusat dan birragoas stivra lea mearridanválddálaš. Lea maid daddjon ahte jus leat ovtta meari jienat, de lea orohatstivrra jođiheaddjis duppaljietna. </p>
<p><em type="italic">Čihččet lađas </em>: Njuolggadus beavdegirjji birralea seamma go geassemánu 19. beaivvi 1992 nr. 59 lágas gilialmennegiid birra, § 3–1. </p>
<p>Unnitlohku, <em type="italic">Jon Meløy </em>, evttoha ahte § 8–2nubbi ja goalmmát lađđasiin daddjo ná: </p>
<p><em type="italic">Orohatstivrras lea juohke geassesiiddas ovddas- </em><em type="italic">teaddji. Stivralahtut válljejuvvojit njealji jahkái oktan persovnnalaš várrelahtuiguin. Jahkečoahkkin (§ 8–8) vállje jođiheaddji ja nubbinjođiheaddji stivralahtuid gaskka. </em></p>
<p><em type="italic">Jus leat badjel čieža geassesiidda, de juohká fylk- </em><em type="italic">kaboazodoallostivra </em><em type="italic">geassesiiddaid </em><em type="italic">válgabiiren, </em><em type="italic">main buohkain válljejuvvo okta áirras orohatstivrii. Valgabiiriin main leat eanet go okta geassesiida, ii sáhte guđege geassesiiddas lea stivradoaibma guhkit go guokte áigodaga. </em></p>
<p><em type="italic">Mearkkašumit unnitlogu evttohussi : </em>Vuhtii váldit stuora ja unna geassesiiddažiid dássedeattu orohagain gos leat máŋga geassesiidda, galgá daid juohkit čiežan válgabiiren. Čuoggás 9.5.2.234 lea čájehuvvon movt válgabiiret leat jurddašuvvon organiserejuvvot. </p>
<p>Eanetlogu ja unnitlogu evttohusain lea erohusdušše dalle go leat eanet go čieža geassesiidda. Unnitlogu evttohusa mielde ii leat dasto darbbašlaš ráhkadit njuolggadusaid mat dáhkidit ahte stivradoaibma manná vuoruid mielde geasseorohaga unnit čoahkkádusaid gaskka, nu movt eanetlohku evttoha.</p>
<p>Unnitlohku evttoha maiddái ahte stivrrajođiheaddji ja nubbinjođiheaddji válljejuvvojit jahkečoahkkimis válljejuvvon stivralahtuid gaskka. Stivra nappo ii vállje ieš jođiheaddji.</p>
<p>Unnitlohku ii leat ovttaoaivilis dasa ahte stivra-ovddasteapmi manná vuoruid mielde dálvesiiddaid gaskka. Unnitlogu mielas ii leat diekkár vurostallan čielggas ja dagaha ahte olbmot geain lea luohttámuš ja čehppodat vuoruhuvvojit eret stivrras.</p>
<p>Muđui doarju unnitlohku § 8–2 vuosttašlađđasa, njealját, viđát, guđát ja čihččet lađđasiid evttohusaid. <em type="bold">11.8.3 </em><em type="bold">§ 8–3. Orohatstivrra doaimmat ja váldi </em></p>
<p><em type="italic">Orohatstivra </em><em type="italic">ovddasta </em><em type="italic">orohaga </em><em type="italic">boazodoallo- </em><em type="italic">beroštumiid. Orohatstivrra doaibma lea fuolahit orohaga boazoguohtumiid lágaid ja geavahannjuolggadusaid mielde. </em></p>
<p><em type="italic">Orohatstivra sáhttá earret eará dahkat soah- </em><em type="italic">pamuša, áššáskuhttit ja áššáskuhttojuvvot orohaga boazodolliid namas orohaga oktasaš áššiin. Dat guoská maid eanangáhtten-áššiide vaikko dat eai guoskka ge buot boazodolliide. Dat almmotge ii hehtte siidda dahje boazoeaiggáda fuolahit iežas erenoamáš beroštumiid </em>. </p>
<p><em type="italic">Mearkkašumit § 8–3: </em>Mearrádus deattuha ahte orohatstivra galgá fuolahit boazodoalu beroštumiid ja ovddastit boazodol-liid oktasaš áššiin. Dál daddjo dat 1978-lága 8. § nuppi lađđasis. Orohat lea dieđusge guovddážis areálaáššiin, namalassii go lea sáhka earaládje geavahišgoahtit orohaga eatnamiid. Orohatstivra-ortnet almmotge ii hehtte dihto boazodoallojoavkkuid fuolahit iežaset beali areálaáššiin. Dát lea erenoamáš deaŧalaš dan siidii mas alddis ii leat ovddasteaddji orohatstivrras, ja dan sivas ii soaitte oažžut seamma coavcci go siiddat main lea ovddasteapmi. Čujuhuvvo muđui dasa mii lea daddjon dán ášši birra čuoggás 5.3.2.335. </p>
<p>Evttohuvvon njuolggadusaid mielde ii rehke-nasto orohat šat almmolašrievttálaš orgánan. Orohaga mearrádusaid ii sáhte váidit eará bajit ásahussii hálddašanlága njuolggadusaid mielde. Fylkkaboazodoallostivra galgá gal datte dohkkehit stivraválga-njuolggadusaid, gč. § 8–2 nuppi lađđasa. Fylkkaboazodoallostivra galgá maiddái dohkkehit geavahan-njuolggadusaid, gč. § 9–2. Dát almmotge ii mielddisbuvtte ahte fylkkaboazodoallostivra oažžu válddi seaguhit iežas orohaga beaivválaš doaimmaide. Fylkkaboazodoallostivra lea dás seamma dilis go buot eará almmolaš orgánat mat leat ožžon dohkkehanválddi priváhta doaimmaid dahje organisašuvnnaid dihto áššiin, gč. omd. geassemánu 19. beaivvi 1992 lága nr. 59 gilialmennegiid birra, § 3–8. <em type="bold">11.8.4 </em><em type="bold">§ 8–4. Fápmudus </em></p>
<p><em type="italic">Orohatstivra sáhttá dihto áššiin addit stivrajođiheaddjái ovttas stivračálliin dahje ovttas eará stivralahtuin fápmudusa doaibmat stivrra ovddas. </em></p>
<p><em type="italic">Mearkkašumit § 8–4: </em>Sáhttá leat jierpmálaš ásahit njuolggadusa fápmudusa birra. Seammalágán mearrádus lea geassemánu 19. beaivvi 1992 lágas nr. 59 gilialmennegiid birra, § 3–3. <em type="bold">11.8.5 </em><em type="bold">§ 8–5. Orohatkássa </em></p>
<p><em type="italic">Juohke orohagas galgá leat orohatkássa. Buot siidaoasit leat geatnegasat máksit jahkásaš doarjaga orohatkássii. Orohatkássas galgá máksit orohatstivrra lahtuide buhtadusa barggu ovddas ja orohaga eará hálddašangoluid. </em></p>
<p><em type="italic">Doarjaga sturrodat rehkenasto boazologu mielde </em><em type="italic">ja sturrodaga mearrida orohaga jahkečoahkkin orohatstivrra evttohusa mielde, gč. § 8–9 vuosttaš lađđasa g-bustáva. Orohatstivra rehkenastá juohke </em><em type="italic">siidaoasi doarjjaoasi siidaoasi boazologu mielde, oktan geahččobohccuiguin. </em></p>
<p><em type="italic">Mearrádusa siidaoasi doarjjamávssu birra </em><em type="italic">sáhttá ovddidit fylkkaboazodoallostivrii, mii sáhttá rievdadit mearrádusa jus doarjjamáksu ii leat govttolaš orohaga doaimmaid ektui. Diekkár dárkkisteami sáhttá gáibidit gávcci vahkku sisa maŋŋel go siidaoassi oaččui mearrádusa doarjaga birra. </em></p>
<p><em type="italic">Jus doarjja ii máksojuvvo, de massá siidaoassi </em><em type="italic">iežas jienastanvuoigatvuođa dassážii go vealgi máksojuvvo. Doarjaga loahpalaš mearrádus lea bággobearrama vuođđun. </em></p>
<p><em type="italic">Mearkkašumit § 8–5: </em>Paragráfas leat seamma mearrádusat go 1978-lága 8. § njealját lađđasis divada birra, muhto dás lea adnon sátni doarjja, mii buorebut gokčá dan mas lea sáhka.1978-lága mielde mearrida boazodoallostivradivada orohatkássii. Lávdegoddi evttoha ahte doarjaga mearrideapmi biddjo orohahkii. Orohat ieš diehtá man olu ruđa sii dárbbašit hálddašit orohaga. </p>
<p>Kássa ruđat leat evttohusa § 8–7 mielde dárk-kisteami vuollásaččat.</p>
<p><em type="italic">Vuosttaš lađđasa vuosttaš ja nubbi cealkagat </em>vás-tidit 1978-lága 8. § njealját lađđasa vuosttaš ja nuppi cealkagii. Lađđasa <em type="italic">goalmmát cealkagis </em>čujuhuvvo masa doarjja galgá adnot, gč. 1978-lága nejalját lađđasa njealját cealkaga. Doarjja galgá gokčat orohaga hálddašeami goluid, namalassii buhtadusa jođiheaddjái ja eará stivralahtuide, čállibálkká, rehketdoallodárkkisteami, mátkegoluid čoahkki-miidda jna. Gollu mii sáhttá šaddat stuoris, lea advokáhttagollu areálaáššiin. Dás fertet eaktudit ahte dálá ortnet joatkášuvvá, man mielde oažžu nuvttá riekteveahki geassemánu 13. beaivvi 1980 nr. 35 riekteveahkkelága olis. Eaktun lea maiddái ahte Boazodoalu ovddidanfoanda doarju diekkár áššiid. </p>
<p>Go stuorát oassi resursahálddašeamis sirdo-juvvo stáhtalaš hálddašeamis ovttaskas orohagaide, de ferte dat váikkuhit doarjagiidda maid orohagat dál ožžot boazodoallošiehtadusa olis, hálddašangoluid máksimii jna., gč. čuoggáid 4.3.2 ja 6.2.8.436. Dát doarjja ii berre nu go dál, leat dan duohken ahte orohaga siidaoasit leat deavdán njuovvangáibádusaid. Orohaga hálddašeapmái mannet resurssat mat eai leat dan duohken movt iešguđet boazodoallit doibmet.</p>
<p>Orohagahálddašeapmi ii galgga vuhtii váldit dušše dálá boa-zodolliid beroštumiid, seamma deaŧalaš lea boahtteáiggi boazodolliid beroštumiid fuolahit.</p>
<p>Nugo juo namuhuvvon, de berre doarjaga stur-rodaga – bohcco nammii – orohat ieš mearridit, ja dat dahkko orohaga jahkečoahkkimis, geahča <em type="italic">nuppi lađđasa vuosttaš cealkaga </em>. Orohatstivra almmotge ferte rehkenastit iešguđet siiddaid doarjjaoasi, geahča lađđ <em type="italic">asa nuppi cealkaga </em>. </p>
<p>Siiddaid doarjjamáksu orohatkássii rievddadadan mielde man olu bohccot guđenai siidaoasis leat. Lea dieđáhusa boazolohku, gč. § 4–9, mii adno vuođđun doarjaga rehkenastimii, jus ii leačča ágga navdit ahte dát lohku lea boastut. Dieđáhusa lohku sáhttá leat sihke beare stuoris ja beare unni.</p>
<p>Sáhttá leat nu ahte siidaoasi jođiheaddji ii dohk-ket dan doarjjasturrodaga mii siidaoasis gáibiduvvo, go son omd. oaivvilda ahte orohatstivra atná vuođđun beare alla boazologu. Dalle sáhttá doarjaga sturrodaga ovddidit fylkkaboazodoallostivrra mearrideapmái, gč. <em type="italic">goalmmát lađđasa </em>. Fylkkaboazodoallostivrra doaibma lea dárkkistit ahte mearriduvvon doarjja lea riekta. </p>
<p>Áigemearri ovddidit ášši fylkkaboazodoallostiv-rii lea gávcci vahkku. Nu guhkes áigemearri lea biddjon dan dihte go meahccedoaimmat ja eará dárbbašlaš doaimmat boazodoalus sáhttet dahkat váttisin doallat nu oanehis áigemeriid go eará riektedilálašvuođain leat.</p>
<p>Lea čájehuvvon ahte eai buohkat mávsse mear-riduvvon doarjaga. Dan dihte árvala lávdegoddi joatkit 1978-lága 8. § njealját lađđasa njealját cealkaga njuolggadusa dan birra ahte mearriduvvon doarjaga sáhttá bággobearrat, gč. <em type="italic">njealját lađđasa </em>. Go láhkateavsttas daddjo <em type="italic">loahpalaš </em>mearrádus, de oaivvilduvvo dainna ahte mearrádus siidaoasi doarjjasturrodaga birra ii leat loahpalaš nu guhká go vejolaš váiddaášši fylkkaboazodoallostivrii ii leat čielgan. </p>
<p>Lávdegoddi evttoha dasa lassin ahte son gii iimávsse doarjaga orohatkássii massá jienastanvuoigatvuođa dassážii go vealgi máksojuvvo. <em type="bold">11.8.6 </em><em type="bold">§ 8–6. Boazodoallofoanda </em></p>
<p><em type="italic">Orohagas galgá leat boazodoallofoanda. Fondii mannet: a) buhtadus </em><em type="italic">orohahkii </em><em type="italic">guohtunvuoigatvuođaid </em><em type="italic">bággolonisteami ovddas jna. </em><em type="italic">b) buhtadus orohahkii vahágiid, hehttehusaid </em><em type="italic">ovddas jna. </em><em type="italic">c) doaibmalobi divat (konsešuvdnadivat) orohah- </em><em type="italic">kii bággolonisteami ovddas </em><em type="italic">d) boahtu badjel jahkásaš geažotbeljiid vuovdima </em><em type="italic">ovddas, go eaiggátvuohta ii leat dihtosis </em><em type="italic">e) divat </em><em type="italic">geavahan-njuolggadusaid </em><em type="italic">rihkkuma </em><em type="italic">ovddas, gč. § 13–4 </em></p>
<p><em type="italic">Orohatstivra hálddaša foandda ruđaid njuolggadusaid mielde ásahuvvon § 9–1 nuppi lađđasa b-bustáva olis. </em></p>
<p><em type="italic">Mearkkašumit § 8–6: </em>Dát mearrádus lea seamma go 1978-lága 32. § boazodoallofoandda birra. Dan mielde galgá juohke regiovnnalaš boazoguohtunguovllus leat foanda, dahje sáhttet orohagat ovttas ja orohat sierra ásahit foandda. Lávdegoddi evttoha ahte ásahuvvo dušše sierra foanda juohke orohahkii, geahča vuosttaš lađđasa, ja ahte foandahálddašuvvo orohaga iežas njuolggadusaid mielde. </p>
<p>Fondii mannet seamma ruđat mat dálá njuolg-gadusaid mielde nai, geahča Eanandoallodepartemeantta addin njuolggadusaid guovvamánu 14. beaivvi 1992. Konsešuvnadivat namuhuvvon c-bustávas, lea konsešuvdnadivat dulvademiid ovddas.</p>
<p>Nugo ovdalis namuhuvvon čuoggás 9.2.337, desáhttá dulvadeapmi dahje eará sisabahkken guoskkahit dušše ovtta siidda, ii ge olles orohaga. Jus dušše ovttaskas siiddaide guoská, de berre fuolahit ahte dát siiddat dat ož ž ot buhtadusa. Dán sáhttá vuhtii váldit foandda ruđaid hálddašan-njuolggadusain, geahča maŋŋelis, dahje sáhttá siidii ásahuvvot sierra foanda, gč. § 8–13. Go siida ieš ovddida buhtadusgáibádusa sierra, ii ge orohaga olis, de manná vejolaš buhtadus álo njuolga siidda fondii.</p>
<p>Buhtadus jd. mii máksojuvvo njuolga ovttaskasolbmuide, manná njuolga sidjiide, ii ge fondii.</p>
<p>Lávdegoddi evttoha ahte orohat ieš galgá sáht-tit mearridit njuolggadusaid foandda hálddašeami ja ruhtageavaheami birra, gč. evttohusa § 9–1 nuppi lađđasa a-bustáva, gč. <em type="italic">nuppi lađđasa </em>. Fylkkaboazodoallostivra galgá almmotge dohkkehit njuolggadusaid, gč. evttohusa § 9–2, vuosttaš lađđasa. Geavatlaččat lea áigeguovdil geavahit ruđaid <span type="quote">«boazoealáhusa ovdánahttimii»</span>, gč. 1978-lága 32. § goalmmát lađđasa. </p>
<p>Foandda hálddašeapmi lea dárkkisteami vuol-lásaš § 8–7 mielde.</p>
<p>Dálá guovllulaš boazodoallofoanddat evttohuv-vojit heaittihuvvot ja ruđat juhkkojuvvot guoskevaš orohagaide. Dán birra sáhttet addot dárkilet njuolggadusat, gč. evttohusa § 14–2 nuppi cealkaga. <em type="bold">11.8.7 </em><em type="bold">§ 8–7. Dárkkisteapmi (revišuvdna) </em></p>
<p><em type="italic">Jahkečoahkkin vállje rehketdoallodárkkisteaddji mii galgá leat registrerejuvvon dahje stáhtaautoriserejuvvon, ođđajagemánu 15. beaivvi 1999 nr. 2 lága mielde dárkkisteami birra. </em></p>
<p><em type="italic">Fylkkaboazodoallostivra sáhttá dohkkehit ahte </em><em type="italic">olgguldas dárkkisteaddji sadjái válljejuvvo dárkkistanlávdegoddi mas leat guokte dahje golbma lahtu válljejuvvon orohaga jienastanvuoigatvuođalaččaid gaskkas. </em></p>
<p><em type="italic">Lahtut eai galgga ieža leat stivralahtut, ii ge sis </em><em type="italic">galgga leat erenoamáš gullevašvuohta stivralahtuide </em>. </p>
<p><em type="italic">Mearkkašumit § 8–7: </em>Seammaládje go eará orgánaid mat hálddašit ruđaid, berre maiddái sorjjakeahtes dárkkisteaddji dárkkistit orohatstivrra orohatkássahálddašeami. Váldonjuolggadus lea ahte dat berre leat registrerejuvvon dahje stáhtadohkkehuvvon dárkkisteaddji, gč. ođđajagemánu 15. beaivvi 1999 nr. 2 revisorlága. Eai dárbbašuvvo eará dárkkistandohkálašvuođa njuolggadusat go dat mat leat revisorlágas, § 4–1. </p>
<p>Unna orohagažiin main leat unnán ruđat, ja godárkkistangolut šaddet stuorrát orohaga ruđa ektui, de sáhttá fylkkaboazodoallostivra dohkkehit ahte baicca ásahuvvo dárkkistanlávdegoddi. Dárkkistanlávdegotti lahtut eai galgga ieža leat stivralahtut, eai ge galgga ovddastit joavkku mas lea stivralahttu. Unna orohagažiin, go omd. leat dušše guokte-golbma joavkku, sáhttá dát šaddat váttisin, ja de fertejit dárkkistanlávdegottis leat buot joavkkuid ovddasteaddjit.</p>
<p>Dárkkistanraporta sáddejuvvo fylkkaboazo-doallostivrii jahkedieđáhusa fárus. <em type="bold">11.8.8 </em><em type="bold">§ 8–8. Orohatjahkečoahkkin </em></p>
<p><em type="italic">Orohaga boazoeaiggádat galget doallat jahkečoahkkima juohke jagi ovdal geassemánu loahpa. Čoahkkimii gohččojuvvo orohaga dábálaš vieru mielde, unnimusat njeallje vahkku ovdal jahkečoahkkima </em>. </p>
<p><em type="italic">Jahkečoahkkimis lea juohke boazoeaiggádis </em><em type="italic">ságastan- ja evttohanvuoigatvuohta. Jienastemiin lea juohke siidaoassi jienastanvuoigatvuođalaš dainna lágiin ahte juohke siidaoasis leat vihtta jiena. Bálddalas álggahanoasis gal leat dušše guokte jiena. Siidaoasi jođiheaddji mearrida jienaid juogu siidaoasi eará boazoeaiggádiid gaskkas. Siidaoasi jođiheaddjis galgá alddis leat unnimusat okta jietna, </em><em type="italic">dahje unnimusat guokte jus náittosguimmežagat/ ovttasássit ovttas jođiheaba siidaoasi, gč. § 4–5. </em></p>
<p><em type="italic">Stivrra jahkedieđáhus ja rehketdoallu, ja boazo- </em><em type="italic">doallofoandda ruđaid geavaheapmi, jahkečoahkkináššelistu ja diehtu vejolaš jođiheaddjeevttohusa birra galget sáddejuvvot orohaga siidaosiid jođiheddjiide unnimusat njeallje vahkku ovdal jahkečoahkkima. </em></p>
<p><em type="italic">Jahkečoahkkima jođiha čoahkkinjođiheaddji, gii </em><em type="italic">válljejuvvo jahkečoahkkimis. Čoahkkin lea gitta čoahkkin, jus jahkečoahkkin ii mearrideačča eará. </em></p>
<p><em type="italic">Jahkečoahkkinšiehtadallamiin </em><em type="italic">ja </em><em type="italic">válljemiin </em><em type="italic">galgá čállot beavdegirji, mii lohkkojuvvo buohkaide čoahkkima loahpas ja man guokte válljejuvvon beavdegirjedárkkisteaddji vuolláičálliba. </em></p>
<p><em type="italic">Mearkkašumit § 8–8: </em>Lávdegoddi oaivvilda ahte njuolggadusatjahkečoahkkima birra berrejit seammaládje go eará njuolggadusat orohatstivrema birra boahtit ovdan lágas eai ge dušše láhkaásahusain nugo dál. Eará riektesurggiin čužžot dákkár njuolggadusat lágas, gč. omd. geassemánu 19. beaivvi 1992 lága gilialmennegiid birra, 3. kapihttala.§ 8–8 mearrádusa mállen lea gilialmennegiidlága § 3–13. </p>
<p>Juohke siidaoasis leat vihtta jiena ja juohkebálddalas álggahanoasis leat guokte jiena. Siidaoasi ja bálddalas álggahanoasi jođiheaddjit sáhttet addit muhtun jienaid siidaoasi eará boazoeaiggádiidda, muhto eai eanet go ahte jođiheaddjái alcces báhcá jienastanvuoigatvuohta. Dát mearkkaša ahte jus siidaoasis lea dušše okta jođiheaddji, de ožžot siidaoasi eará boazoeaiggádat njeallje jiena. Jus náittosguimmežagat dahje ovttasássit ovttasjođiheaba siidaoasi, gč. § 4–5, de galgá goappásge leat unnimusat okta jietna, ja dalle ožžot siidaoasi eará boazoeaiggádat golbma jiena. Jus jienat eai leat addon earáide, de leat jođiheaddjis alddis buot vihtta jiena.</p>
<p>Jus náittosguimmežagain/ovttasássiin leagoabbat siidaoassi, de šaddá nubbi siidaoassi <span type="quote">«oađđi»</span> siidaoassin nu guhká go náittosdilli dahje ovttasássan bistá, ja náittosguimmežagat/ ovttasássit čuvvot seamma njuolggadusaid go náittosguimmežagat/ovttasássit mat ovttas jođihitoktasaš siidaoasi. Dát mearkkaša ahte sudnos leat vihtta jiena oktii eai ge logi.</p>
<p>Jienaid juohkin berre gustot jahkái hávális.</p>
<p>Stivralahttu datte ii berre massit jienastanvuoigatvuođa nu guhká go sus lea stivradoaibma orohagas dahje siiddas. <em type="bold">11.8.9 </em><em type="bold">§ 8–9. Orohatjahkečoahkkima doaibma ja váldi </em></p>
<p><em type="italic">Jahkečoahkkin galgá: a) Addit cealkámuša orohatstivrra jahkedieđáhus- </em><em type="italic">sii ja dohkkehit rehketdoalu. </em><em type="italic">b) Addit cealkámuša orohatstivrra geavahan- </em><em type="italic">njuolggadusaid evttohussii, gč. § 9–1. </em><em type="italic">c) Addit cealkámuša orohatstivrra orohatplána </em><em type="italic">evttohussii, gč. § 9–6. </em><em type="italic">d) Válljet orohatstivrra ovdaolbmo, gč. § 8–2. e) Mearridit orohatstivrra válganjuolggadusaid, </em><em type="italic">gč. § 8–2 nuppi lađđasa. </em><em type="italic">f) Mearridit stivralahtuid buhtadusa barggu </em><em type="italic">ovddas. </em><em type="italic">g) Mearridit orohatkássii doarjaga bohcco nammii, </em><em type="italic">gč. § 8–5. </em><em type="italic">h) Válljet rehketdoallodárkkisteaddji (revisora), </em><em type="italic">dahje dárkkistanlávdegotti, gč. § 8–7. </em><em type="italic">i) Addit cealkámuša áššái man soames, geas lea </em><em type="italic">vuoigatvuohta boahtit jahkečoahkkimii, lea unnimusat vahkku ovdal jahkečoahkkima ovddidan orohatstivrii ja gáibidan gieđahallot. </em><em type="italic">j) Addit cealkámuša eará áššiide maid orohatstiv- </em><em type="italic">ra ovddida ja maidda bivdá jahkečoahkkima cealkámuša. </em></p>
<p><em type="italic">Áššiin main jahkečoahkkimis lea cealkinvuoigatvuohta, lea cealkámuš stivrii čujuheaddji, muhto ii geatnegahtti. </em></p>
<p><em type="italic">Jahkedieđáhus sáddejuvvo fylkkaboazodoallostiv- </em><em type="italic">rii. </em></p>
<p><em type="italic">Departemeanta addá dárkilet njuolggadusaid </em><em type="italic">jahkedieđáhusa sisdoalu birra. </em></p>
<p><em type="italic">Mearkkašumit § 8–9: </em>Dán mearrádusa mállen lea gilialmennegiid lága § 3–14. </p>
<p>Áššiid dáfus mat namuhuvvojit <em type="italic">vuosttaš </em><em type="italic">lađđasis </em>, čujuhuvvo paragráfaide mat namuhuvvojit das. </p>
<p>Nugo evttohusas boahtá ovdan, de leajahkečoahkkimis cealkinvuoigatvuohta moanat áššiin, muhto dat nappo ii sáhte čatnat stivrra, geahča nuppi lađđasa. Jus jahkečoahkkima cealkámušat čanaše stivrra, de dat dagašii dan ovdii mii lea lávdegotti evttohusa ulbmil orohatstivremiin: ahte fápmu ferte dássejuvvot, eat ge galgga vásihit mii dál muhtomin dáhpáhuvvá, ahte eanetlohku stivre unnitlogu áššiin main unnitlogus lea vuoigatvuohta oažžut iežas beroštumiid várjaluvvot. <em type="bold">11.8.10 </em><em type="bold">§ 8–10. Siida </em></p>
<p><em type="italic">Dán lágas lea siida geográfalaš ja sosiála joavku mas </em><em type="italic">leat </em><em type="italic">boazoeaiggádat </em><em type="italic">mat </em><em type="italic">doaimmahit </em><em type="italic">boazodoalu ovttas dihto eatnamiin. Dát láhka earuha geassesiidda ja dálvesiidda. Geassesiida doaimmaha boazodoalu ovttas vuosttažettiin geasseja čakčaguohtuneatnamiin. Dálvesiida doaimmaha boazodoalu vuosttažettiin dálve- ja giđđaguohtuneatnamiin. </em></p>
<p><em type="italic">Mearkkašumit § 8–10: </em>Lea ovdalis čilgejuvvon dárkilit mii siida lea, čuoggáin 3.5 ja 9.238. Nugo doppe čilgejuvvon, de lea siidavuogádat ain hui guovddážis boazodoalus. Siida lea bargo-oktavuohta ja lea árbevirolaš guohtungeavaheami deaŧalaš vuođđu. Dan dihte eat sáhte láhkaaddimis vajálduhttit siida-vuogádaga. Siida lea davvisámegiel sátni, oarjelsámegillii dadjet sijte. </p>
<p>Paragráfa goalmmát ja njealját cealkagiin leačilgejuvvon mii oaivvilduvvo geassesiiddain ja dálvesiiddain. Nugo namuhuvvon čuoggás 9.2.239 de ii leat geassesiida dábálaš namahus Finnmárkkus. Doppe lohket geasseorohat. Láhkateknihkalaš ákkaid vuođul atnit mii almmotge sáni geassesiida.</p>
<p>Jus ođđa, stuora orohagaid ásaheapmi Finn-márkkus čađahuvvo, de vástidit geassesiiddat dálá geasseorohagaide. Muhtun geasseorohagat leat dál juhkkojuvvon iešguđet joavkkuide main eai leat makkárge oktasaš doaimmat, ja doppe leat dat geassesiiddat.</p>
<p>Dán láhkaevttohusa mearrádusat eai hehttegeassesiiddaid rievdama, omd. ahte joavkkut mat dál leat sierralaga mannet oktii geasseorohagas.</p>
<p>Jus Finnmárkku boahttevaš orohatjuohkimisvállje doalahit geasseorohagaid sierra orohahkan, de orohagat sáhttet maiddái rehkenastot geassesiidan, ja dalle gustojit sihke orohaga ja geassesiidda njuolggadusat daidda. Muhto doppe gos geasseorohat lea juhkkojuvvon máŋgan sierra geasseguohtuneanamiin, omd. Orohat 16 A Finnmárkkus, doppe ii šatta oktiisuddan, go doppe šaddet geassesiidda njuolggadusat gustot juohke sierra jovkui orohagas.</p>
<p>Lágas adno sátni geassesiida, vaikko dat ii leatdábálaš sátni gielas. Lágas adno dat teknihkalaš doaban daid boazoeaiggádiid ja bohccuid birra mat leat ovttas geasseguohtumis, geasseorohagas. Lága definišuvdna galggašii de dahkat čielggasin mas lea sáhka.</p>
<p>Nordlánddas, gos easkka lea čađahuvvon ođđaorohatjuohkin, vástidit eanas ovdalaš orohagat daid ođđa siiddaide (oarjelsámegillii <em type="italic">sijte </em>), ođđa orohagaid siste, gč. čuoggá 9.2.440. <em type="bold">11.8.11 </em><em type="bold">§ 8–11. Geassesiidastivra (Geasseorohatstivra) </em></p>
<p><em type="italic">Geassesiidii galgá válljejuvvot stivra man ovddasvástádus lea lágidit dilálašvuođaid oktasaš doaimmaide ja hálddašit siidda oktasaš rusttegiid, nugo gárddiid, áiddiid jna. Siidda jahkečoahkkin vállje stivrra nuppi – njealját lađđasiid njuolggadusaid mielde, gč. § 8–12 vuosttaš lađđasa. Jahkečoahkkin sáhttá mearridit ahte siidii ii galgga válljejuvvot stivra, gč. § 8–12 njealját lađđasa. </em></p>
<p><em type="italic">Stivralahtuid lohku lea guovtti ja čieža gaskka, </em><em type="italic">ja jahkečoahkkin mearrida logu, ja vállje maiddái persovnnalaš várrelahtuid, jus eará ii čuvoš goalmmát lađđasa njuolggadusain. Stivralahtut válljejuvvojit guovtti jahkái. </em></p>
<p><em type="italic">Jus geassesiidda boazoeaiggádat muđui jagis leat </em><em type="italic">unnit dálvesiiddain, de sáhttá dálvesiida, dahje eanet dálvesiiddat ovttas dahje eará čoahkkádus, gáibidit stivrasaji. Jus leat eanet go čieža joavkku mat gáibidit stivrasaji, de vuorbáduvvo, jus siidajahkečoahkkin ii leačča mearridan njuolggadusaid dasa movt stivrasadji manná vuoruid mielde joavkkuid gaskkas. Diekkár njuolggadusaid sáhttá ovddidit fylkkaboazodoallostivrii, mii sáhttá rievdadit daid. </em></p>
<p><em type="italic">Geassesiiddas gos leat dušše guokte joavkku lea </em><em type="italic">goappá nai joavkkus jođihandoaibma goabbat vuoru guokte jagi hávális, jus eai leačča earaládje soahpan. </em></p>
<p><em type="italic">Stivra lea mearridanválddálaš go unnimusat </em><em type="italic">bealli stivralahtuin leat čoahkis. Jus siidastivrras leat unnit go njeallje lahtu, de lea dat mearridanválddálaš dušše jus buohkat leat čoahkis. Jus jienasteamis šaddet ovtta meari jienat, de mearrida jođiheaddji jietna </em><em type="italic">41. </em></p>
<p><em type="italic">Siidastivrra čoahkkimiin galgá beavdegirji </em><em type="italic">čállot. Beavdegirji vurkkoduvvo sihkkaris sajis. </em></p>
<p><em type="italic">Mearkkašumit § 8–11: </em>Lávdegotti mielas berre juohke geassesiiddas dábálaččat leat stivra, geahča <em type="italic">vuosttaš lađđasa vuosttaš cealkaga </em>, ja siidda jahkečoahkkin vállje dan, geahča <em type="italic">lađđasa nuppi cealkaga </em>. Lea siida-stivrra ovddasvástádus lágidit oktasaš doaimmaid geasset, nugo merkema, njuovadeami, áidedivodeami jna. Almmotge ii leat gáibádus ahte geassesiidastivra ásahuvvo. Muhtun geassesiiddat leat nu unnit ahte livččii čielga formalisma gáibidit stivrra ásahuvvot. Danne lea addon jahkečoahkkimii váldi mearridit ahte siidii ii dárbbaš ásahuvvot stivra, geahča <em type="italic">vuosttaš lađđasa goalmmát cealkaga </em>. </p>
<p>Lea stivra man bokte omd. orohat, fylkkaboazo-doallsotivra dahje eará eiseválddit galget geassesiiddain gulahallat. Jus ii leat ásahuvvon siidastivra, de fertejit siidaosiid jođiheaddjit soahpat gii ovddasta geassesiidda olgguldasat, gč. evttohusa § 8– 12 njealját lađđasa.</p>
<p>Jus orohat lea seamma go geassesiida, de oro-hatstivra doaibmá maiddái siidastivran, ja dalle galgá ásahuvvot stivra, vaikko eanetlohku boazodolliin ii gáibit ge dan, gč. § 8–2 viđát lađđasa.</p>
<p>Jienastanvuoigatvuohta lea siidaoasi ja báldda-las álggahanoasi jođiheaddjiin ja sis geat leat ožžon jođiheaddjis jienastanvuoigatvuođa, gč. § 8–8 nuppi lađđasa, mii gusto seammaládje siidajahkečoahkkimii, gč. § 8–12 nuppi lađđasa njealját cealkaga.</p>
<p><em type="italic">Nubbi lađas </em>: Eai sáhte leat eanet go čieža stiv-ralahtu, eai ge unnit go guokte. Jahkečoahkkimis mearridit jienastanvuoigatvuođalaččat galle áirasa stivrii galget. </p>
<p>Jus geassesiiddas leat eanet unna jovkkožat,omd. fásta dálvesiiddat dahje bearašjoavkkut, de sáhttet dat gáibidit stivrasaji, ja dalle lea stivralahtuid lohku dan mielde man galle joavkku dáhttot stivrasaji, gč. goalmmát lađđasa <em type="italic">. </em></p>
<p><em type="italic">Goalmmát lađas </em>: Vaikko geassesiidda boazo-doallit doaimmahit boazodoalu ovttas dihto eatnamiin, de sáhttet maiddái doppe leat iešguđet joavkkut ja vuostevuođat. Maiddái geassesiiddas ferte váruhit ahte eanetlohku ii badjelduolmma unnitlogu. Seammaládje go orohatstivrii válljemiin, de ferte maiddái siidastivrii válljedettiin fuolahit ahte ii oktage joavku oaččo beare olu fámu, muhto ahte fápmu dássejuvvo áiggi vuollái, geahčamearkkašumiid evttohusa § 8–2 nuppi lađđasii. </p>
<p>Lávdegoddi lea maiddái dákko gávnnahan riek-tan atnit dálvesiidda vuođđun, maiddái danne go doppe lea lagas ovttasbargu, vuosttažettiin bearašgullevašvuođa dihte, maiddái geasset. Dálvesiida datte ii dárbbaš leat lunddolaš čoahkkádus. Omd. sáhttet iešguđet dálvesiiddaid olbmot geasset gullat ovtta jovkui, ja dalle sáhttet sii gáibidit stivrasaji.</p>
<p>Dalle go nuppi lađđasa njuolggadusat geava-huvvojit, lea stivraáirasiid lohku dan duohken galle joavkku gáibidit stivrasaji, muhto eai sáhte leat eanet go čieža. Jus eanet go čiežas gáibidit stivra-saji, de válljejuvvojit stivralahtut vuorbádemiin sin gaskkas. Siidajahkečoahkkin sáhttá maiddái mearridit ahte stivrasadji manná vuoruid mielde iešguđet joavkkuid gaskka, ja movt dat čađahuvvo. Jienastanvuoigatvuođalaččat sáhttet ovttamielalaččat mearridit ahte stivrras galget leat eanet go čieža lahtu, jus lea sávahahtti ahte buohkaide galgá stivrasadji.</p>
<p>Diekkár njuolggadusaid mearrida jahkečoahk-kima dábálaš eanetlohku. Jus oktage oaivvilda ahte mearriduvvon njuolggadusat eai vuhtii váldde stivrasaji vuoru iešguđet joavkkuide, de sáhttá fylkkaboazodoallostivra guorahallat dan, ja vejolaččat gohččut rievdadit njuolggadusaid.</p>
<p>Nugo boahtá ovdan § 8–2 nejalját lađđasis, de§ 8–11 goalmmát lađđasa njuolggadusat gustojit maiddái orohatstivrii evttohasa válljemii.</p>
<p>Unnitlohku, <em type="italic">Jon Meløy </em>, ii doarjjo evttohusa ahtestivrasadji manná vuoruid mielde. Su oaivila mielde lea diekkár vurostallan eahpečielggas ja sáhttá dagahit ahte olmmoš geas lea luohttámuš ja gelbbolašvuohta vuoruhuvvo eret stivrras. </p>
<p><em type="italic">Njealját lađđasis </em>leat njuolggadusat dan birragoas stivra lea mearridanválddálaš. Lea maid daddjon ahte jus leat ovtta meari jienat, de lea orohatstivrra jođiheaddjis duppaljietna. </p>
<p><em type="italic">Viđát ja guđát lađđasiid </em>njuolggadusat vástiditmearrádusaide orohatstivrra birra § 8–2 guđát ja čihččet lađđasiin. <em type="bold">11.8.12 </em><em type="bold">§ 8–12. Geassesiidda (geasseorohaga) jahkečoahkkin </em></p>
<p><em type="italic">Geassesiida galgá doallat jahkečoahkkima juohke jagi ovdal miessemánu loahpa. Buohkain geain leat bohccot </em><em type="italic">siiddas, </em><em type="italic">lea </em><em type="italic">vuoigatvuohta </em><em type="italic">searvat </em><em type="italic">jahkečoahkkimii ságastan- ja evttohanvuoigatvuođain. Jienastanvuoigatvuohta lea siidaosiin. § 8–8 nuppi oasi mearrádusat gustojit dán dáfus. </em></p>
<p><em type="italic">Čoahkkimii gohččojuvvo siidda dábálaš vieru </em><em type="italic">mielde, </em><em type="italic">unnimusat </em><em type="italic">njeallje </em><em type="italic">vahkku </em><em type="italic">ovdal </em><em type="italic">jahkečoahkkima. </em></p>
<p><em type="italic">Stivrra </em><em type="italic">jahkedieđáhus </em><em type="italic">ja </em><em type="italic">rehketdoallu, </em><em type="italic">jahkečoahkkináššelistu ja diehtu vejolaš jođiheaddjeevttohusa birra galget sáddejuvvot siidaosiid jođiheddjiide unnimusat njeallje vahkku ovdal jahkečoahkkima. </em></p>
<p><em type="italic">Jus geassesiiddas ii leat sierra stivra, de ferte </em><em type="italic">jahkečoahkkin válljet ovtta siidda olbmuin leat gulahallanolmmožin siidda ja orohaga gaskka. Son gohčču jahkečoahkkimii. </em></p>
<p><em type="italic">Jahkečoahkkin </em><em type="italic">vállje </em><em type="italic">čoahkkinjođiheaddji. </em></p>
<p><em type="italic">Čoahkkin lea gitta čoahkkin, jus jahkečoahkkin ii mearrideačča eará. </em></p>
<p><em type="italic">Jahkečoahkkinšiehtadallamiin </em><em type="italic">ja </em><em type="italic">válljemiin </em><em type="italic">galgá čállot beavdegirji, mii lohkkojuvvo buohkaide čoahkkima loahpas ja man guokte válljejuvvon beavdegirjedárkkisteaddji vuolláičálliba. </em></p>
<p><em type="italic">Mearkkašumit § 8–12: </em>Siiddas galgá dollot jahkečoahkkin, leažžá dál sierra siidastivra vai ii, gč. § 8–11. Dieđusge sáhttá siida muđui nai doallat čoahkkimiid. </p>
<p>Jus ii leat válljejuvvon stivra, de ferte geasse-siida válljet olbmo gii galgá gulahallat orohatstivrrain. Dát olmmoš galgá fuolahit ahte gohččojuvvo jahkečoahkkimii mii vállje evttohasa orohatstivrii. Su lea maid ovddasvástádus hálddašit vejolaš siidakássa ja siidaoasi heaittiheami § 4–8 vuosttaš lađđasa njuolggadusaid mielde. <em type="bold">11.8.13 </em><em type="bold">§ 8–13. Siidajahkečoahkkima </em><em type="bold">doaibma ja váldi </em></p>
<p><em type="italic">Jahkečoahkkin galgá: a) Válljet siidastivra, gč. § 8–11. b) Válljet evttohasa orohatstivrii, gč. § 8–2. c) Mearridit doarjaga siidakássii, gč. § 8–14. d) Mearridit siidakássa njuolggadusaid, gč. § 8–14. e) Mearridit siidafoandda njuolggadusaid, </em><em type="italic">gč. § 8–15 vuosttaš lađđasa. </em><em type="italic">f) Válljet rehketdoallodárkkisteaddji (revisora), </em><em type="italic">gč. § 8–15. </em><em type="italic">g) Válljet gulahallanolbmo, gč. § 8–12 njealját </em><em type="italic">lađđasa. </em></p>
<p><em type="italic">Jahkečoahkkin sáhttá njuolggadusaid hámis mearridit ahte okta dahje eanet mearrádusat mat gustojit orohatjahkečoahkkimii, gč. § 8–9, maiddái galget gustot siidajahkečoahkkimii. </em><em type="bold">11.8.14 </em><em type="bold">§ 8–14. Siidakássa </em></p>
<p><em type="italic">Jus lea ásahuvvon siidastivra § 8–11 mielde, de galgá maiddái ásahuvvot siidakássa. Jus geassesiiddas ii leat sierra stivra, de sáhttá jahkečoahkkin, gč. § 8–13, mearridit ahte ásahuvvo siidakássa man gulahallanolmmoš hálddaša, gč. § 8–12 njealját lađđasa. </em></p>
<p><em type="italic">Siidakássa geavaheapmái galget ráhkaduvvot </em><em type="italic">njuolggadusat. § 8–5 vuosttaš – goalmmát lađđasa njuolggadusat gustojit dán dáfus. </em></p>
<p><em type="italic">Juohke siidaoasi jođiheaddji sáhttá gáibidit ahte </em><em type="italic">rehketdoallodárkkisteaddji (revisora) dárkkista orohatkássa, gč. § 8–15 nuppi oasi </em>. </p>
<p><em type="italic">Mearkkašumit § 8–14: </em>Siidakássii manná siidaosiid doarjjamávksu siidaosiid boazologu mielde, gč. njuolggadusaid siidakássa birra, § 8–5. Siidajahkečoahkkin mearrida doarjaga sturrodaga, gč. § 8–13 c-bustáva. </p>
<p>Siidakássas máksojuvvojit siidda oktasašdoaimmaid golut, geahča § 8–5 mearkkašumiid.</p>
<p>Galget ráhkaduvvot njuolggadusat siidakássageavaheami birra, ja daid galgá siidajahkečoahkkin dohkkehit, gč. § 8–13 d-bustáva.</p>
<p>Sihkkarastit ahte siidda kássa geavahuvvo ul-bmiliid mielde, sáhttá juohke siidaoasi jođiheaddji gáibidit kássa dárkkistuvvot. Jus siiddas lea sierra dárkkisteaddji, válljejuvvon § 8–15 nuppi lađđasa mielde, de galgá son maiddái kássa dárkkistit. Jus ii leat válljejuvvon sierra dárkkisteaddji, de galgá orohaga dárkkisteaddji dárkkistit kássa, muhto dalle galgá siida, ii ge orohat bálkáhit su. <em type="bold">11.8.15 </em><em type="bold">§ 8–15. Siidafoanda </em></p>
<p><em type="italic">Jus siidii bohtet ruđat nugo namuhuvvon §:s 8–6, de galgá ásahuvvot boazodoallofoanda siidii, ja galget ráhkaduvvot njuolggadusat foandda ruđaid geavaheapmái. Fylkkaboazodoallostivra galgá dohkkehit foandda njuolggadusaid. </em></p>
<p><em type="italic">Siidda jahkečoahkkin vállje rehketdoallodárkkis- </em><em type="italic">teaddji (revisora) dárkkistit foandda, </em><em type="italic">gč. § 8–7. Jus siiddas ii leat sierra jahkečoahkkin, de válljejuvvo rehketdoallodárkkisteaddji </em><em type="italic">siidaosiid soahpama </em><em type="italic">mielde. Jus siiddas ii leat sierra revisora, de galgá orohaga rehketdoallodárkkisteaddji dárkkistit siidafoandda </em>. </p>
<p><em type="italic">Mearkkašumit § 8–15: </em>Nugo namuhuvvon § 8–6 mearkkašumiin, de sáhttet buhtadusruđat jd. juolluduvvot njuolga siidii, gč. Alimusriekteduomu Rt. 2000 s. 1578. Dalle galgá siidii ásahuvvot boazodoallofoanda. Dat lea erenoamáš deaŧalaš dalle go buhtadusmáksu maiddái galgá gokčat hehttehusaid ja váikkuhusaid boahttevaš boazodolliid guovdu. Dalle galgá buhtadus hálddašuvvot nu ahte ii boađe buorrin dušše dálá boazodolliide. Dan dihte galget fondii ráhkaduvvot njuolggadusat, ja daid galgá fylkkaboazodoallostivra dohkkehit, jura sihkkarastin dihte ahte foanda geavahuvvo dainna lágiin ahte sihkkarastá gullevaččaide ávkki foanddas. Foanda lea dárkkisteami vuollásaš daid njuolggadusaid mielde mat dárkkuhuvvojit §:s 8–7. <em type="bold">11.8.16 </em><em type="bold">§ 8–16. Barggu ja investeremiid juohkin </em></p>
<p><em type="italic">Jus siidaosiid jođiheaddjit eai leat eará soahpan, de galget guođoheapmi, gárddiid ja eará rusttegiid fuolaheapmi ja siidda eará barggut juogaduvvot juohkehačča boazologu mielde oktan geahččobohccuiguin. Juohke boazodoalli oažžu almmotge bargat eanet go dan mii dáin njuolggadusain daddjo. </em></p>
<p><em type="italic">Son geas leat bohccot siidaoasis, lea geatnegas </em><em type="italic">searvat boazodoalu bargguide dan boazologu ektui mii sus lea. </em></p>
<p><em type="italic">Golut ja iežas oasit gárddiid, áiddiid ja rusttegiid </em><em type="italic">huksemii ja doallamii jna. juhkkojuvvojit siidaosiide juohke </em><em type="italic">siidaoasi </em><em type="italic">boazologu </em><em type="italic">mielde </em><em type="italic">oktan </em><em type="italic">geahččobohccuiguin. </em></p>
<p><em type="italic">Jus siidaoassi heaittihuvvo ja jođihanovddas- </em><em type="italic">vástadus ii sirdojuvvo earái, de lea jođiheaddjis vuoigatvuohta oažžut máksojuvvot ruovttoluotta iežas oasi oktasaš rusttegiid investeremiidda, earret dan maid almmolaš doarjagat leat gokčan </em><em type="italic">42. </em></p>
<p><em type="italic">Mearkkašumit § 8–16: </em>Dán mearrádusa njuolggadus gusto bargguide ja investeremiidda sihke geasse- ja dálvesiiddas. </p>
<p><em type="italic">Vuosttaš lađđasa vuosttaš cealkaga </em>njuolggadusdárkkuha movt bargonoađđi galgá juhkkojuvvot siidda boazodolliide. Diekkár njuolggadusat leat dál lágas geassemánu 18. beaivvi 1965 nr. 6, ovttaseaiggáduššama birra, 9. §:s, ja dát prinsihppa lea heivvolaš maiddái earalágan oktasaš geavahemiid dáfus. </p>
<p>Erik Solem namuha ahte siidda guođohangeat-negasvuohta juhkkojuvvo guđege boazologu mielde. Son čállá:<span type="quote">«Guođohangeatnegasvuohta lea guđegebearraša boazologu mielde. Jus bearrašis leat unnán bohccot, muhto olu olbmot geat sáhttet guođohii, de ožžot sii bálkká dan barggu ovddas maid barget earret dan mii lea geatnegasvuohta sin boazologu mielde.»</span>43</p>
<p>Bargogeatnegeasvuođa dáfus sáhttet siidaoasi jođiheaddjit ieža soahpat. Vaikko ii leat čielgasit daddjon, de ferte atnit vuođđun ahte diekkár soahpamuš ii sáhte bidjat ovttaskas boazodoallái stuorát geatnegasvuođa go dan mii lágas čuovvu, jus son ieš ii mieđit dasa.</p>
<p><em type="italic">Vuosttaš lađđasa nuppi cealkagis </em>dárkkuhuvvoahte juohkeokta oažžu bargat eanet go dan mii dásdaddjojuvvo. Stuora boazoeaiggádat eai galgga bargguin olgguštit boazoeeaiggáda geas leat unnán bohccot. </p>
<p><em type="italic">Nuppi </em><em type="italic">lađđasa </em>mearrádus lea iešalddisdárbbašmeahttun, muhto sáhttá leat ulbmillaš ahte juohke boazoeaiggáda geatnegasvuohta searvat bargguide celkojuvvo čielgasit. </p>
<p><em type="italic">Goalmmát lađđasis </em>leat njuolggadusat oktasašdoaimmaid investerengoluid juogadeami birra siidaosiid gaskkas. Njuolggadus lea dábálaš prinsihppa, mii earret eará lea lágas geassemánu 18. beaivvi 1965 nr. 6, ovttaseaiggáduššama birra 9. §:s </p>
<p><em type="italic">Njealját lađas </em>: Eanetlohku, buohkat earret <em type="italic">Jon </em></p>
<p><em type="italic">Meløy </em>, evttoha ahte son gii heaitá, oažžu ruovttoluotta máksojuvvot dálá árvvu iežas investeremiin. Eará njuolggadus sáhtášii dagahit ahte olbmot eai sáhte heaitit, ja sáhttá maid dagahit ahte vuoras olbmot eai leat seamma mielas investeret go earát, go sii ieža ožžot das ávkki oanehit áiggi. Investeremiidda rehkenastojuvvo omd. ávdnasiid oastin, muhto ii iežas bargu. </p>
<p>Njealját lađđasa njuolggadus geavahuvvo dallego boazodoalli heaitá ja jođihanovddasvástádus ii sirdojuvvo earái. Muđui lea lunddolaš ahte boares ja ođđa jođiheaddji soahpaba investeremiid mávssu dáfus.</p>
<p>Unnitlogu mielas diekkár ortnet ii čuovoealáhusa dábálaš riekteáddejumiid. Su ipmárdusa mielde ásaha njuolggadus riidduid ja stuora goluid easkkaálgiide. <em type="bold">11.9 </em><em type="bold">9. Kapihtal. Geavahannjuolggadusat orohagas. Orohatplána </em><em type="bold">11.9.1 </em><em type="bold">§ 9–1. Geavahan-njuolggadusat </em></p>
<p><em type="italic">Orohaga resurssaid hálddašeapmái ja geavaheapmái galget ráhkaduvvot geavahan-njuolggadusat. Geavahan-njuolggadusat eai galgga rihkkut dán lága. </em></p>
<p><em type="italic">Geavahan-njuolggadusain galget leat dárkilet </em><em type="italic">mearrádusat ee. dáid birra: a) guohtungeavaheami, gč. § 9–3 b) boazologu, gč. § 9–4 c) gárddiid, áiddiid ja eará oktasaš rusttegiid doal- </em><em type="italic">lama birra </em><em type="italic">d) mohtorfievrruid geavaheami birra e) boazodoallofoandda geavaheami birra, gč. § 8– </em><em type="italic">6. </em><em type="italic">f) orohaga eará opmodaga geavaheami birra g) eará áššiid birra maid lea ulbmillaš heivehit oro- </em><em type="italic">haga geavahan-njuolggadusain. </em></p>
<p><em type="italic">Dalle go lea dárbbašlaš, de sáhttá fylkkaboazodoallostivra gohččut guokte dahje eanet orohagaid ráhkadit oktasaš geavahan-njuolggadusaid ovtta dahje eanet áššiin mat leat vuosttaš lađđasis namuhuvvon. </em></p>
<p><em type="italic">Mearkkašumit § 9–1: </em>Evttohuvvon geavahan-njuolggadusat leat seamma málle mielde go geassemánu 19. beaivvi 1992 nr. 59 gilialmennetlágas, § 3–7. Gilialmennetlágas leat olu ja dárkilis nuolggadusat hálddašeami birra. Máŋgga dáfus lea heivvolaš buohtastahttit boazodoallo-orohaga gilialmennegiin, ja lávdegotti oaivila mielde lea čájehuvvon ahte maiddái orohagaide sáhttá leat dárbbašlaš ásahit oalle dárkilis njuolggadusaid resursavuođu geavaheapmái. </p>
<p>Ovdalaš árbevierut eai leat nu nannosit ciegganboazodollui go ovdal, seammás go lea dárbbašlaš čielggadit man muddui orohat sáhttá ráhkadit njuolggadusaid mat geatnegahttet ovttaskas boazodolliid. Geahča eanet lávdegotti geavahannjuolggadusaid árvvoštallamiid birra čuoggás 9.644.</p>
<p><em type="italic">Vuosttaš lađđasis </em>lea namuhuvvon maid geava-han-njuolggadusat galget reguleret. Erenoamáš deaŧalaččat leat geavahan-njuolggadusat guohtungeavaheami ja boazologu birra. Láhkaevttohusas leat ge nappo sierra njuolggadusat maid ferte vuhtii váldit diekkár njuolggadusaid ráhkadeamis gč. evttohusa § 9–3 ja § 9–4. </p>
<p>Orohat galgá geavahan-njuolggadusaid olismaiddái rahkadit njuolggadusaid orohaga oktasaš resurssaid geavaheami birra, nugo áiddiid/gárddiid ja eará oktasaš rusttegiid. Mohtorvuojániid geavaheami birra galget maid leat njuolggadusat, vuhtii váldin dihte guohtuneatnamiid.</p>
<p>Orohaga eará oktasaš resurssat sáhttet leatboazodoallofoanda ja eará ruđat.</p>
<p>Eará maid sáhttá geavahan-njuolggadusaid olisreguleret, leat dárkilet njuolggadusat geahčadeami rátkkašeami jd., birra, gč. evttohusa § 6–3 – § 6–5.</p>
<p><em type="italic">Nubbi lađas </em>: Fylkkaboazodoallostivrra gáibá-dusa mielde sáhttet guokte dahje eanet orohagat gohččojuvvot ráhkadit oktasaš geavahan-njuolggadusaid ovtta dahje eanet daid áššiid dáfus mat leat vuosttaš lađđasis namuhuvvon. Dat sáhttá leat omd. dalle go moadde orohaga johtet ovtta johtolaga mielde. Sáhttá maid leat ahte moadde orohaga álo masttadit, ja fylkkaboazodoallostivra gohčču daid ráhkadit dárkilet njuolggadusaid rátkkašeami ja geahčadeami birra. <em type="bold">11.9.2 </em><em type="bold">§ 9–2. Geavahan-njuolggadusaid ráhkadeapmi ja dohkkeheapmi </em></p>
<p><em type="italic">Orohatstivra ráhkada geavahan-njuolggadusaid ja daid galgá fylkkaboazodoallostivra dohkkehit. </em></p>
<p><em type="italic">Guohtungeavaheami </em><em type="italic">njuolggadusat </em><em type="italic">§ 9–3 </em><em type="italic">mielde, galget ráhkaduvvot ovttasráđiid orohaga siiddaiguin. Seammaládje lea boazologu mearridemiin § 9–4 mielde. </em></p>
<p><em type="italic">Ovdal go geavahan-njuolggadusat sáddejuvvojit </em><em type="italic">fylkkaboazodoallostivrii dohkkeheapmái, galgá evttohus leat gieđahallon orohaga jahkečoahkkimis. Evttohus galgá sáddejuvvot orohaga siidaosiid jođiheddjiide unnimusat guokte mánu ovdal jahkečoahkkima. </em></p>
<p><em type="italic">Cealkámušat </em><em type="italic">mat </em><em type="italic">bohtet </em><em type="italic">jahkečoahkkimis, sáddejuvvojit fylkkaboazodoallostivrii oktan evttohuvvon geavahan-njuolggadusaiguin. </em></p>
<p><em type="italic">Jus fylkkaboazodoallostivra ii dohkket evttohuv- </em><em type="italic">von njuolggadusaid, de galgá fylkkamánni veahkehit orohaga ráhkadit ođđa njuolggadusaid mat gieđahallojit dás ovdalis namuhuvvon vuogi mielde. Jus dát ii lihkostuva, de galgá fylkkaboazodoallostivra ráhkadit orohahkii geavahan-njuolggadusaid. </em></p>
<p><em type="italic">Jus eanetlohku orohaga jahkečoahkkimis dan </em><em type="italic">gáibida, dahje jus fylkkaboazodoallostivra gáibida, de galget ráhkaduvvot ođđa geavahan-njuolggadusat dás ovdalis namuhuvvon vuogi mielde </em>. </p>
<p><em type="italic">Mearkkašumit § 9–2: </em>Evttohuvvon njuolggadusat leat seamma málle mielde go geassemánu 19. beaivvi 1992 nr. 59 gilialmennetlágas, § 3–8. </p>
<p>Go orohatstivra lea evttohan geavahan-njuolg-gadusaid, galget dat ovddiduvvot jahkečoahkkimii cealkámušáššin, gč. § 8–8. Cealkámuš oktan orohatstivrra evttohusain sáddejuvvo fylkkaboazodoallostivrii dohkkeheapmái.</p>
<p>Fylkkaboazodoallostivra galgá dárkkistit ahtelága mearrádusat geavahan-njuolggadusaid ráhkadeami birra leat čuvvojuvvon. Dat ii guoskka dušše čielga áššegieđahallamii, muhto maiddái leat go § 9–3 mearrádusat čuvvojuvvon. Fylkkaboazodoallostivra galgá earret eará bearráigeahččat ahte geavahan-njuolggadusat doar vái gáhttejit orohaga unnitlogu, seamma go dan mii lea gilialmennetlága § 3–8 fuolla, gč. maiddái geassemánu 18. beaivvi 1965 nr. 6 lága oktasaš eaiggáduššama birra, 6. § nuppi lađđasa, gč. RG 1991 s 721. Fylkkaboazodoallostivra ii galgga ieš čađahit guorahallamiid, jus ii oktage boazoeaiggát leat čuoččuhan ahte vuoigatvuođat eai leat doahttaluvvon. Fylkkaboazodoallostivra datte berre dárkkistit ahte § 9–3 mearkkašumiin namuhuvvon čieža čuoggá leatmielde geavahan-njuolggadusain. Jus eai leat, de berre dat čujuhuvvot ja njulgejuvvot, jus orohagas ii leačča doarvái buorre čilgehus dasa manne buot čuoggát eai leat mielde.</p>
<p><em type="italic">Nuppi lađđasis </em>lea mearrádus guohtungeava-han-njuolggadusaid ráhkadeami ja boazologu mearrideami birra. Dat galgá dahkkot ovttasráđiid orohaga buot siiddaiguin. Dát lea erenoamáš deaŧalaš dalle go buot joavkkuin ii leat stivrasadji. Orohatstivra galgá gulahallat orohaga buot joavkkuiguin, sihke geassesiiddain ja dálvesiiddain. Juohke joavku berre nammadit gulahallanolbmo geainna orohatstivra gulahallá, geahča eanet dan birra čuoggáin 9.6.2 ja 9.6.345. Dat dáhkida ahte orohatstivra oažžu dárbbašlaš dieđuid buot guoskevaš siiddain, ja ahte buohkat fas ožžot dieđu geavahan-njuolggadusaid ráhkadeami birra. Nu šaddá buoret vuođđu doahttalit njuolggadusaid, mii iešalddis lea deaŧalaš. </p>
<p>Gáibádussan lea nappo ahte orohatstivra galgágeavahan-njuolggadusaid ráhkadettiin ja boazologu mearridettiin ságastallat orohaga buot joavkkuiguin. Erenoamážit dálveguohtumiid geavaheami dáfus lea deaŧalaš ahte iešguđet dálvesiiddat maid leat fárus, eai ge dušše geasseorohagaid ovddasteaddjit. Loahpas lea orohatstivra mii ovddida evttohusa, ii ge leat gáibádussan ahte buohkat galget doarjut dan. Muhto nugo §:s 9–3 namuhuvvon, de galget guohtungeavahan-njuolggadusat ráhkaduvvot vieruiduvvan geavaheami vuođul, eai ge galgga rihkkut vuoigatvuođaid mat leat oamastuvvon dološ áiggi rájes geavaheami vuođul. <em type="bold">11.9.3 </em><em type="bold">§ 9–3. Guohtungeavaheapmi </em></p>
<p><em type="italic">Guohtungeavaheami njuolggadusaid bokte galget orohaga </em><em type="italic">boazoeaiggádiidda </em><em type="italic">sihkkarastojuvvot </em><em type="italic">dárbbašlaš guohtumat, dás maiddái guottetbáikkit, johtolagat ja ragatbáikkit. Njuolggadusat galget vuhtii váldit buori boazodoalu vuođđojurdagiid sámi árbevieruid ja vierruiduvvama mielde. </em></p>
<p><em type="italic">Guohtungeavaheami njuolggadusat galget vuhtii </em><em type="italic">váldit etnamiid árbevirolaš geavaheami ja ovddidit ulbmillaš geavahanortnegiid. Guohtungeavaheami njuolggadusat eai galgga šaddat vuostálaga siidda vuoigatvuođaiguin mat leat erenoamáš riektevuođu olis ásahuvvon </em><em type="italic">46. </em></p>
<p><em type="italic">Galget mearriduvvot njuolggadusat guohtunáig- </em><em type="italic">giid birra, jus fylkkaboazodoallostivra ii leačča daid mearridan § 9–5 mielde. </em></p>
<p><em type="italic">Siidaoasi jođiheaddji sáhttá ovddidit mearriduv- </em><em type="italic">von njuolggadusaid guohtungeavaheami birra eananjuohkindiggái guđa mánu sisa maŋŋel go fylkkaboazodoallostivra lea daid dohkkehan. Eananjuohkindiggi sáhttá duššindahkat guohtungeavaheami njuolggadusaid mat leat soapmásiidda govttoheamit, dahje rihkkot vuoigatvuođaid mat leat erenoamáš riektevuođu olis ásahuvvon </em><em type="italic">47. </em></p>
<p><em type="italic">Jus leat garra ákkat, de sáhttá fylkkaboazo- </em><em type="italic">doallostivra sierralobi (dispensašuvnna) bokte ložžet guohtungeavaheami njuolggadusaid. Guohtungeavaheami njuolggadusaid rihkkun gieđahallojuvvo 13. kapihttala njuolggadusaid mielde. </em></p>
<p><em type="italic">Mearkkašumit § 9–3: </em>Guohtungeavahan-njuolggadusaid olis čujuhuvvojit juohke siidii guohtumat miehtá jagi. Njuolggadusaid ulbmil lea dárkileappot čilgejuvvon čuoggás 9.6.248. Guohtungeavahan-njuolggadusat galget sihkkarastit guohtumiid čorgadis ja bealuštahtti geavaheami. Man dárkilat dat galget leat, lea iešguđet guovlluid dilálášvuođaid duohken. Mađi stuorát riiddut leat siiddaid gaskkas guohtumiid nalde, dađi dárbbašlaččat leat dárkilis njuolggadusat. Unnimusat ferte árvvoštallojuvvot ráhkadit njuolggadusaid čuovvovaš dilálášvuođaid birra: 1. Guohtunáiggiid birra iešguđet guohtumiidda,jus eai leačča birrajagi guohtumat2. Juohke siidda váldo siidasaji birra dálveoroha-gas3. Johtolagaid geavaheami birra earáid geasse-orohagaid čađa4. Johtolagaid geavaheami birra eará siiddaidváldo siidasajiid čađa dálveorohagas5. Geasseguohtumiid (geasseorohaga) čilgemabirra6. Johtinmálle birra iešguđet jagiáigeguohtumiidgaskka7. Njuolggadusaid johtima birra. </p>
<p><em type="italic">Vuosttaš lađas </em>: Deattuhuvvo ahte guohtungeavahan-njuolggadusat galget sihkkarastit orohaga boazoeaiggádiidda dárbbašlaš guohtumiid miehtá jagi, namalassii guohtumiid dan gávcci jagiáigái mat sámegillii leat: Dálvi, giđđadálvi, giđđa, giđasgeassi, geassi, čakčageassi, čakča ja skábma (čakčadálvi). Oarjelsámegillii leat vástideaddji namahusat: Daelvie, gijredaelvie, gijre, gijregiesie,giesie, tjaktjegiesie, tjaktje, tjaktjedaelvie. Geahča eanet čuoggás 9.6.249. </p>
<p>Viidáseappot lea deattuhuvvon ahte njuolgga-dusat galget čuovvut buori boazodoalu vieruid, gč. ee. evttohusa 6. kapihttala njuolggadusaid.</p>
<p><em type="italic">Nuppi lađđasis </em>lea deattuhuvvon ahte guohtun-geavaheami njuolggadusat galget vuhtii váldit vieruiduvvan geavaheami. Seammaládje lea daddjon stivrenjoavkku válddi čilgemis, Finnmárkku ođđa orohatjuohkima oktavuođas. </p>
<p>Guohtungeavaheami njuolggadusat eai gesáhte leat vuostálaga vuoigatvuođaiguin mat leat oamastuvvon erenoamáš riektevuođu olis, nugo oamasteami dahje dološ áiggi rájes geavaheami vuođul. Dás čujuhuvvo dasa mii lea daddjon čuoggáin 9.2.3 ja 9.6.250.</p>
<p>Unnitlohku, <em type="italic">Arne G. Arnesen </em>, ii leat dása ovtta-oaivilis ja evttoha cealkaga sihkkojuvvot. Unnitlogu oaivila mielde ii vástit dát siskkáldas oktasaš riektevuđđui. Son oaivvilda ahte oamasteapmi ja dološ áiggi rájes geavaheapmi leat eksklusiiva vuoigatvuođat ja hehttejit earáid ávkkástallamis dán buori. Boazodoalu siskkáldas dilálašvuohta lea juoga eará – namalassii oktasaš buriid juogadeapmi. </p>
<p><em type="italic">Goalmmát lađđasis </em>lea daddjon ahte galgetmearriduvvot guohtunáiggit, jus fylkkaboazodoallostivra ii leat daid mearridan § 9–5 njuolggadusaid mielde. Go fylkkaboazodoallostivrii lea addon diekkár iešheanalis váldi mearridit guohtunáiggiid, de leat dat heivehan dihte guohtunáiggiid ránnjáorohagaid gaskka. </p>
<p><em type="italic">Njealját lađas </em>: Guohtungeavaheami ja guovlluvieruiduvvan geavaheami njuolggadusat leat boazoeaiggáidiidda guovddáš áššit. Dan dihte berrejit sii beassat ovddidit daid sorjjakeahtes ásahusa árvvoštallamii. Lávdegoddi evttoha ahte guohtungeavaheami njuolggadusat sáhttet ovddiduvvot eananjuohkindikki guorahallamii. </p>
<p>Diekkárvejolašvuohta lea dál guohtunvuoigatvuođalaččain guohtumiid geavaheami dáfus gilialmennegiin ja stáhtaalmennegiin, geahča juovlamánu 21. beaivvi 1979 nr. 77 eananjuohkima birra, 33. § nuppi lađđasa. Jus eananjuohkindiggi galgá oažžut válddi maiddái boazodoalu dáfus, de ferte eananjuohkindikkiid boazodoallofágalaš gelbbolašvuohta buoriduvvot.</p>
<p>Eananjuohkindiggi sáhttá duššindahkatguohtungeaveaheami njuolggadusaid mat rihkkot vuoigatvuođaid mat leat oamastuvvon oamasteami dahje dološ áiggi rájes geavaheami bokte. Dat čuovvu nuppi lađđasa njuolggadusas. Fertet gal deattuhit ahte dás berre seamma prinsihppa gustotgo eananjuohkimis, namalassii ahte son geas lea geavahanvuoigatvuohta ferte dohkkehit geavahanortnegiid mat mielddisbuktet rievdamiid ovdalaš geavaheami ektui, dan muddui go sutnje ii šatta heajut dilli ođđa ortnegiin.</p>
<p>Guohtungeavaheami mudden guohtunáiggii-guin gáhttet guorban guohtumiid, sáhttá čađahuvvot beroškeahttá oamastuvvon vuoigatvuođain, geahča eanet dan birra čuoggáš 9.6.251.</p>
<p><em type="italic">Viđát lađđasis </em>addo fylkkaboazodoallostivriivejolašvuohta ložžet guohtungeavahan-njuolggadusaid. Diekkár ložžen sáhttá leat áigeguovdil doppe gos heajos guohtumiid geaž il leadárbbašlaš. </p>
<p>Sáhttá dušše hui erenoamášdilálašvuođain ložžet geavahan-njuolggadusaid iešguđet siiddaid siidasajiid birra. Ložžet ii berre dalle go ohcci ieš lea dagahan dan dilálašvuođa man vuođul ohcá njuolggadusaid ložžema (dispensašuvnna).</p>
<p>Guohtunáiggiid ložžema dáfus čujuhuvvo evtto-husa § 9–5 nuppi lađđasii.</p>
<p>Jus boazo lobihemet guohtu guovlluinguohtungeavahan-njuolggadusaid vuostá, de ferte bohcco eaiggát fuolahit ahte dat vuojehuvvo eret guovllus. Dat čuovvu juo § 6–2 mearrádusain. Ráŋgumiid dáfus čujuhuvvo § 6–2 mearkkašumiide. <em type="bold">11.9.4 </em><em type="bold">§ 9–4. Boazolohku </em></p>
<p><em type="italic">Geavahan-njuolggadusain, gč. § 9–1 galgá mearriduvvot bajimus boazolohku guđenai geassesiidii. Boazolohku mearriduvvo daid guohtumiid ektui mat guđege siiddas leat. Jus lea dárbbašlaš olahan dihte bealuštahtti dálveguhtumiid, de sáhttá maiddái mearriduvvot boazolohku iešguđet dálvesiiddaide. </em></p>
<p><em type="italic">Dálvesiida dahje eará čoahkkádus sáhttá bivdit </em><em type="italic">alcces mearriduvvot boazologu. </em></p>
<p><em type="italic">Alimus boazologu mearrádus vuosttaš ja nuppi </em><em type="italic">lađđasa mielde sáhttá ovddiduvvot eananjuohkindiggái § 9–3 njealját lađđasa njuolggadusaid mielde. </em></p>
<p><em type="italic">Jus siidda boazolohku lea alit go boazolohku mii </em><em type="italic">lea mearriduvvon vuosttaš dahje nuppi lađđasa mielde, de galgá juohke ovddasvástideaddji doallu mas leat badjel 200 bohcco, unnidit logu proseanttaid mielde. Jus ii ovttasge leat boazolohku badjel 200, de galget buot siidaoasit unnidit proseanttaid mielde. </em></p>
<p><em type="italic">Sáhttá mearriduvvot alimus boazolohku siida- </em><em type="italic">osiide. Siidda boazologu vuolideapmi njealját lađđasa mielde galgá dalle dáhpáhuvvat dainna </em><em type="italic">lágiin ahte siidaoasit main lea alit boazolohku go dat mii lea mearriduvvon siidaoassái, vuos vuolidit mearriduvvon lohkui. </em></p>
<p><em type="italic">Mearkkašumit § 9–4: </em>1978-lága 2. § mielde galgá <span type="quote">«mearridit alimus boazologu mii áigges áigái oažžu leat guđege orohagas»</span>. Lávdegotti evttohusa mielde ii adno boazologu mearrideamis orohat vuođđon, muhto baicca siida. </p>
<p>Lávdegotti evttohus lea vuđoleappot čilgejuv-von čuoggás 9.752. Dá lea oanehis čoahkkáigeassu.</p>
<p>Jus boazologu mearrideamis atná vuođđun oro-haga ollislaš guohtumiid, ii ge geahča movt dat leat siiddaide ja jagiáigeguohtumin juhkkojuvvon, de sáhttet das leat hui unohis váikkuhusat.</p>
<p>Boazo-orohagaid ii sáhte buohtastahttit godde-guovlluiguin, gos gottit ieža mannet guohtumiid mielde. Nugo ovdal juo namuhvovn, de leat orohaga guohtumat juo juhkkojuvvon iešguđet siiddaide, ja dat ferte ge vuhttot boazologu mearrideamis. Orohaga boazolohku šaddá dasto siiddaid boazolohku oktiibuot. Geahča eanet dan birra čuoggás 9.7.153.</p>
<p><em type="italic">Vuosttaš lađas </em>: Juohke geassesiidii galgá mear-riduvvot alimus boazolohku. Boazologu vuođđun ii leat dušše geasseguohtun. Jus dálveguohtumat leat gáržžimusat, de ferte dat mearridit man stuora boazolohku siiddas sáhttá leat. Ferte geahččat buot jagiáigeguohtumiid go mearrida geassesiidii boazologu. </p>
<p>Man olu gáržžimus/heajumus guohtumat gal-get mearridit, lea maiddái guohtunáiggiid duohken. Jus siida lea guhká gáržžes/heajos guohtumiin, de sáhttá atnit unnit meari bohccuid go dalle go oanehit áiggi guođoha doppe. Boazologu mearrideami ja iešguđet jagiáigeguhtumiid guohtunáiggiid ferte nappo geahččat ovttas.</p>
<p>Vai šaddet buorit njuolggadusat dálveguohtu-miin, de sáhttá leat dárbbašlaš mearridit alimus boazologu maiddái dálvesiiddaide. Dat ii mearkkaš ahte dálvesiiddat eai sáhte rievddadit. Guohtungeavaheami njuolggadusain § 9–3 mielde sáhttá dálvesiiddaide mearriduvvot guovddáš siidasadji. Nugo namuhuvvon čuoggás 9.6.254, de dát ii mearkkaš ahte dálvesiiddat eai sáhte rievddadit olbmuid dáfus. Seammaládje lea dalle go lea mearriduvvon alimus boazolohku dálvesiidii. Boazologu siskkobealde oažžu ain rátkit sierra siidii dahje ovttasbargat eará siiddaiguin. Eaktun lea ahteollislaš boazolohku ii šatta alit go iešguđet siiddaide lea biddjon.</p>
<p><em type="italic">Karen Marie Eira Buljo </em>deattuha ahte boazo-lohku ii galgga leat nu áibbas čavga. Boazolohku sáhttá rievddadit jagis jahkái. Earret eará sáhttá siidda boazolohku lassánit náitaleami geažil, muhto nuppe jagi sáhttá fas njiedjat go soames náitala eará siidii. Boazologu nappo ii galgga gáibidit ovttatmanu vuolidit, muhto easkka dalle go dat lea šaddan bissovaččat badjel mearriduvvon logu. </p>
<p><em type="italic">Nubbi lađas </em>: Nugo mearriduvvon § 4–3, 2.čuoggá nuppi lađđasis, de galgá ođđa siidaoasi ásahettiin doalahit boazologu siidda meriid siste. Dás lea geassesiida vuođđun, ja eaktun lea ahte geassesiidda buot siidaoasit leat ovttaoaivilis ođđa siidaoasi ásaheapmái. </p>
<p>Stuora geassesiiddain, dahje geassesiiddaingos leat siskkáldas riiddut, sáhttá leat váttis olahit ovttamielalašvuođa. Dálvesiida, dahje eará joavku geassesiiddas, sáhttá maid ásahit ođđa siidaoasi go leat ovttamielalašvuohta. Dát eaktuda gal ahte jovkui mearriduvvo sierra alimus boazolohku, jus ii de sáhttá dat dagahit dássehisvuođa geassesiidii ja dagahit ahte ásahuvvojit eanet siidaoasit go maidda livččii sadji, geahča mearkkašumiid § 4–3, 2. čuoggái. Diekkár dilálašvuođain sáhttá nappo dálvesiida dahje eará joavku bivdit alcceseaset mearriduvvot alimus boazologu.</p>
<p>Dát boazolohku rehkenasto geassesiidda ollesboazologu vuođul nugo dat lea mearriduvvon vuosttaš lađđasa mielde. Jus dálvesiidii juo lea mearriduvvon sierra boazolohku vuosttaš lađđasa mielde, de adno dat vuođđun.</p>
<p>Dáid unnit joavkkuid boazologut fertejit heive-huvvot geassesiidda olles boazologu ektui.</p>
<p><em type="italic">Goalmmát lađas </em>: Boazologu mearrideapmiguoskkaha boazoeaiggádiidda deaŧalaš juogadangažaldagaid. Ovttaskas siiddat eai geahča dušše iežaset boazolohkui, muhto maiddái ránnjásiidda lohkui. Dat ii leat dušše dan dihte go ballet ahte <span type="quote">«ránnjá oažžu eambbo go mun»</span>, muhto maiddái dan dihte go ránnjá dárbbaša ja geavaha seamma guohtumiid. Dan dihte dáidá leat unnán jahkehahtti ahte ieš dohkkeha unnidit boazologu, jus ránnjá ii dárbbaš unnidit. </p>
<p>Dán vuođul lea deaŧalaš deattuhit dan njuolgga-dusa mii dadjá ahte boazologu unnideapmi ferte dahkkot lagas gulahallamiin buot siiddaiguin, geahča § 9–2 nuppi lađđasa.</p>
<p>Ii leat vejolaš mearridit juste man olu bohccuidsiidda guohtumat guddet. Dás, dego eará nai resursahálddašeamis dáidá leat máŋggaoavilvuohta nákkisvuođa jd. birra. Boazologu mearrideapmi guoskkaha ge deaŧalaš juogadanáššiid. Dan dihte lea deaŧalaš ahte alimus boazologu mearrideamieavttut ja vuođđu čilgejuvvojit buoremus ládje. Galgá leat vejolaš dárkkistahttit daid árvvoštallamiid mat leat vuođđun leamaš. Orohatstivrra evttohuvvon boazolohku galgá ovddiduvvotjahkečoahkkimii ja dohkkehuvvot fylkkaboazodoallostivrras, gč. § 9–2.</p>
<p>Go fylkkaboazodoallostivra lea dohkkehan, desáhttá siidaoasi jođiheaddji ovddidit boazologu mearrádusa eananjuohkindikki ár vvoštallamii. Ii leat dušše iežas siidda boazologu mearrádus man sáhttá ovddidit eananjuohkindiggái, muhto maiddái eará siidda logu dalle go das lea alcces mearkkašupmi.</p>
<p><em type="italic">Njealját lađas </em>: Dán mearrádusas leat njuolgga-dusat boazologu unnideami birra. Unnidit galgá proseanttaid mielde, dan duohken man olu bohccot siidaoasis leat. Sullasaš njuolggadus boazologu unnideapmái lea leamaš ovdalaš lágain maid, gitta jagi 1897 Tillægslappeloven (Lassisámelága) rájes. </p>
<p>Mearrádus lea guovtti juogus. Vuos galget datsiidaoasit unnidit main leat badjel 200 bohcco. Sii galget proseanttaid mielde unnidit. Jus eai ovttasge leat badjel 200 bohcco, de galget buot siidaoasit unnidit proseanttaid mielde.4. kapihttala njuolggadusain čuovvu ahte siida-oasi jođiheaddji mearrida guđet bohccot galget eret, gč. § 4–2 mearkkašumiid.</p>
<p><em type="italic">Viđát lađas </em>: Orohat sáhttá mearridit alimusboazologu siidaoasi nammii. Maiddái dán galgá fylkkaboazodoallostivra dohkkehit maŋŋel go lea gieđahallon orohaga jahkečoahkkimis. Mearrádusa ulbmil lea ee. hehttet ahte boazodoallu čohkkejuvvo dušše moatti stuora siidaoassái. Njuolggadus iešalddis ii dagat ahte siidda boazolohku unnu, muhto mearkkaša ahte siidda boazolohku galgá juhkkojuvvot eanet siidaosiide. Fertejit ásahuvvot ođđa siidaoasit vai siidaosiid boazolohku ii šatta alit go mearriduvvon. </p>
<p>Ovdamearkan sáhttit jurddašit geassesiiddagos leat dušše guokte siidaoasi, ja goappás nai leat 1200 bohcco. Jus siidaoasi alimus boazolohkun mearriduvvo 600, de fertejit ásahuvvot guokte ođđa siidaoasi. Diet guokte siidaoasi sáhttiba 4. kapihttala njuolggadusaid mielde ieža mearridit geat ođđa siidaosiid ožžot.</p>
<p>Dán njuolggadusa ulbmilin lea ee. bisuhit oro-haga guohtumiid boazodoalu resursan. Jus dolliid lohku šaddá beare vulos, de šaddá váttis doalahit boazodoalu sierra ealáhussan eará geavahanberoštumiid ektui. Muđui čujuhuvvo § 4–3, 4. čuoggái.</p>
<p>Geahča čuoggás 9.755 eanet njuolggadusaduogáža birra.</p>
<p>Jus siidaoassái lea mearriduvvon alimus boazo-lohku, de galgá siidda boazolohku unniduvvot njealját lađđasa olis álggos nu ahte dat siidaoasit main leat beare olu bohccot, unnidit mearriduvvon lohkui.</p>
<p>Dárkkistan dihte ahte boazolohku lea dán para-gráfa mearrádusaid mielde, sáhttá fylkkaboazodoallostivra dahje Boazodoallostivra logahit ealu.</p>
<p>Jus siidaoasi jođiheaddji ii doahttal mearriduv-von boazologu, de sáhttá addot unnidangohčus 13. kapihttala njuolggadusai mielde.</p>
<p>Loahpa loahpas sáhttá šaddat bággonjuovvan§ 13–6 njuolggadusaid vuosttaš lađđasa c-bustáva olis, muhto easkka go lea čielgan ahte eará doaimmat 13. kapihttala mielde eai leat ábuhan. <em type="bold">11.9.5 </em><em type="bold">§ 9–5. Guohtunáiggit </em></p>
<p><em type="italic">Go lea dárbbašlaš jagiáigeguohtumiid gáhttema dihte, de sáhttá fylkkaboazodoallostivra mearridit iešguđet jagiáigeguohtumiidda guohtunáiggiid. Siidaoasi jođiheaddji galgá fuolahit ahte su ealu bohccot eai guođo dáid njuolggadusaid vuostá. </em></p>
<p><em type="italic">Go dilálašvuođat dahket dárbbašlažžan, de </em><em type="italic">sáhttá guohtunáiggiid ložžet fylkkamánni addin lobi mielde. Dat guoská maiddái guohtunáiggiide mearriduvvon § 9–3 njuolggadusaid mielde. Sierralobi eambbo go njealji vahkkui galgá fylkkaboazodoallostivra dohkkehit </em>. </p>
<p><em type="italic">Mearkkašumit § 9–5: </em>Gáhtten dihte iešguđet jagiáigeguohtumiid lea deaŧalaš ásahit guohtunáiggiid. Dákkár mearrádusat leat guhká leamaš boazodoalus, gitta 1854 rájes, go </p>
<p>Suoma-Norgga rádji bođii ja dagahiidárbbašlažžan gáhttegoahtit dálveguohtumiid.</p>
<p>Mearrádus addá válddi mearridit guohtunáig-giid dalle go lea dárbbašlaš boazodoalu iežas dihte, namalassii dalle go lea dárbbašlaš gáhttet dihto jagiáigeguohtumiid, dahje jus lea várra ahte guohtunáiggiid mearrideami haga šaddet váttisvuođat siiddaid gaskii. Mearrádus ii atte válddi mearridit guohtunáiggiid vuhtii váldin dihte guovllu eará geavaheddjiid. Dalle gal fertešii válddi oažžut eará njuolggadusaid olis, omd. evttohusa § 10–1 mielde, mii vástida 1978-lága 15. §.</p>
<p><em type="italic">Vuosttaš lađas </em>: § 9–3 mielde galgá orohatstivramearridit guohtunáiggiid orohaga iešguđet jagiáigeguohtumiidda. § 9–5 njuolggadus mii addá fylkkaboazodoallostivrii vuoigatvuođa iešheanalaččat mearridit guohtunáiggiid, lea jurddašuvvon daid dilálašvuođaide go lea dárbbašlaš ovttastahttit moatti orohaga guohtunáiggiid. Lea unohas jus guovtti ránnjáorohagas leat dálveguohtumiin goab-bat guohtunáiggit. Dat sáhttá oalgguhit boazoeaiggádiid geat árabut bohtet dálveguohtumiidda maiddái guođohit ránnjáorohaga, ovdal go dat ieža ollejit dohko. </p>
<p><em type="italic">Nubbi </em><em type="italic">lađas </em>: Sáhttá leat dárbu ložžetguohtunáiggiid, erenoamážit jus guohtumat leat lássahuvvan. Guohtumat sáhttet lássahuvvat dálkkádagaid geažil nugo geavai Finnmárkkus 1997 dálvvi ja giđasdálvvi ja Tromssas fas jagi 2000 dálvvi. Guohtumat sáhttet lássahuvvat maiddái jus earát vuoigatmeahttumit leat rihkkon guohtungeavahan-njuolggadusaid. Goappaš ovdamearkkain lea siida sivakeahttá gártan váttis dillái, ja sáhttá leat dárbbašlaš ložžet guohtunáiggiid. </p>
<p>Sierralohpi (guohtunáiggiid ložžen) ii gustodušše guohtunáiggiide mearriduvvon § 9–5 olis, muhto maiddái guohtunáiggiide mearriduvvon § 9–3 olis.</p>
<p>Maiddái fylkkamánni sáhttá addit sierralobi.</p>
<p>Go lávdegoddi lea válljen addit dán válddi maiddái fylkkamánnái, de lea dan dihte go sierralobi ohcan lea hoahppuášši, ii ge olle čohkket fylkkaboazodoallostivrra. Jus lea sáhka guhkit áiggi sierralobis, de gal ferte fylkkaboazodoallostivra mieđihit.</p>
<p>Guohtunáiggiid rihkkuma dáfus čujuhuvvo§ 9–3 viđát lađđasa njuolggadussii, ja lávdegotti mearkkašumiide dán mearrádussii. <em type="bold">11.9.6 </em><em type="bold">§ 9–6. Orohatplánat </em></p>
<p><em type="italic">Orohatstivra galgá ráhkadit orohahkii orohatplána mas galget leat orohaga doaimmaid birra dieđut mat leat dárbbašlaččat almmolaš plánemis. </em></p>
<p><em type="italic">Orohatplána galgá sisttisdoallat: </em><em type="italic">a) čilgehusa orohaga johtinvuogádagaid birra b) čilgehusa jagiáigeguohtumiid, guottetbáikkiid jd. </em><em type="italic">birra. </em><em type="italic">c) listtu mas namuhuvvojit dárbbašlaš fievrrut, </em><em type="italic">maiddái meahccefievrrut ja vejolaš áigeráddjejuvvon helikoptera dahje eará áibmofievrru geavaheami. Plánas galget maiddái bievlavuodjinnjuolggadusat boahtit ovdan. </em><em type="italic">d) listtu mas namuhuvvojit buot bistevaš áiddit ja </em><em type="italic">rusttegat ja dan muddui go vejolaš maiddái gaskaboddosaš áiddit ja rusttegat </em><em type="italic">e) čilgehusa vejolaš guođohanguovlojuohkima bir- </em><em type="italic">ra </em></p>
<p><em type="italic">Siidaoasi jođiheaddji lea geatnegas addit plána ráhkadeapmái dárbbašlaš dieđuid. </em></p>
<p><em type="italic">Suohkaniidda/gielddaide ja fylkii berre dieđihit </em><em type="italic">plánabarggu birra ja daidda galgá plána váldosisdoallu almmuhuvvot ovdal go plána mearriduvvo. Mearriduvvon pláná galgá sáddejuvvot suohkaniidda/gielddaide ja fylkkagildii, ja guoskeváš </em><em type="italic">ránnjáorohagaide. Plána galgá maiddái sáddejuvvot fylkkaboazodoallostivrii </em>. </p>
<p><em type="italic">Mearkkašumit § 9–6: </em>Mearrádus boahtá 1978-lága § 8a sadjái orohatplána birra. 1978-lága § 8a ulbmil lei nannet boazodoalloealáhusa resursastivrema. Ovdabargguid mielde lea plána almmolaš dokumeanta mii galgá čájehit orohaga resursageavaheami ja muđui orohaga geavaheami, omd. johtolagaid, dálá ja jurddašuvvon rusttegiid ja mohtorjohtolaga. Plána lea boazodoallohálddahusa vuođđun stivret boazoealáhusa ja dokumeanta mii addá areálaplána-eiseválddiide dieđuid boazodoalu areálageavaheami birra, gč. Ot.prp. nr. 28 (1994–95) sámegiel jorgaleami s 30 ja 45. </p>
<p>Nu movt mearrádus lea hábmejuvvon, demielddisbuktá dat ahte orohatplána ii sisttisdoala dušše dieđuid main lea mearkkašupmi almmolaš plánemii, erenoamážit areálaplánemii, muhto maiddái dieđuid main lea mearkkašupmi orohaga siskkáldas organisermii ja doibmii. Diet maŋemus lea juoga man lávdegotti oainnu mielde baicca berre reguleret geavahan-njuolggadusain, gč. evttohusa § 9–1. Orohatplána berre sisttisdoallat dieđuid orohaga birra main lea mearkkašupmi almmolaš plánemii. Dakkár plána lea dárbbašlaš dasa ahte areálaplána-eiseválddit sáhttet doarvái vuhtii váldit boazodoalu areálageavaheami.</p>
<p>Evttohuvvojit veahá álkit gieđahallanvuogit go1978-lága mielde. Nu movt dat leat, de sáhttet gielddat ja fylkkagielddat navdit ahte sis lea stuorát váikkuhanváldi plánaide go dat mii rievttálaččat lea. Seammás lea deaŧalaš ahte gielddat ja fylkkagielddat dovdet movt boazodoallu geavaha gieldda areálaid, ja dakkár dieđuid ožžot dat orohatplánaid bokte. <em type="bold">11.10 </em><em type="bold">10. Kapihtal. Oktavuohta eará geavaheapmái </em><em type="bold">11.10.1 </em><em type="bold">§ 10–1. Opmodaga geavaheapmi boazoguohtunguovllus </em></p>
<p><em type="italic">Eananeaiggát dahje son geas lea geavahanvuoigatvuohta, ii galgga geavahit eatnamis man ge ládje mii lea mearkkašahtti vahágin dahje hehttehussan boazodollui mii doaimmahuvvo dán lága mielde. Ovddit cealkka ii datte hehtte eatnama dábálaš geavaheami eanandollui, vuovdedollui dahje meahci eará geavaheami eanandoalloulbmiliidda. </em></p>
<p><em type="italic">Ovdal go dakkár doaimmat mat sáhttet šaddat </em><em type="italic">mearkkašahtti vahágin dahje hehttehussan boazodollui, álggahuvvojit, de galgá dan birra dieđihuvvot </em><em type="italic">guoskevaš orohatstivrii. Diehtu galgá addot maŋemusta golbma vahkku ovdal go lea jurdda álggahit. Jus diehtu ii leat addon, dahje bealit eai soaba dan nalde čuohcá go vuosttaš oasi mearrádus doibmii, de sáhttá fylkkaboazodoallostivra gieldit álggaheami dassožii go soahpamuš lea dahkkon dahje eananjuohkindiggi lea gieđahallan ášši. </em></p>
<p><em type="italic">Gažaldat, šaddá go doaibma vuostálaga dán </em><em type="italic">paragráfa vuosttaš oasi mearrádusain, sáhttá ovdalgihtii čilgejuvvot eananjuohkindikki árvvošteami bokte. Árvvošteapmi sáhttá maiddái mearridit movt ja makkár eavttuiguin doaibma sáhttá čađahuvvot. Árvvošteami dollojuvvot sáhttá gáibidit son guhte áigu doaimma álggahit dahje orohatstivra orohatovdaolbmo bokte. Jus orohatstivra ii leat orohahkii ásahuvvon, de sáhttá boazodoalli dan orohagas masa doaibma gártá guoskat, gáibidit árvvošteami dollojuvvot </em>. </p>
<p><em type="italic">Mearkkašumit § 10–1: </em>Mearrádus lea seamma go 1978-lága 15. §, muhto lea heivehuvvon nu ahte soahpá lávdegotti evttohussii dan dáfus ahte guovllustivrra sadjái boahtá fylkkaboazodoallostivra. Lávdegoddi oaivvilda ahte dán mearrádusa berre árvvoštallat rievdadit, gč. čuoggá 7.456, muhto lávdegottis ii leat váldi evttohit rievdadusaid dán vuoru. </p>
<p>Lávdegoddi almmotge deattuha ahte mearrá-dus nu movt lea, maiddái guoskkaha daid dilálašvuođaid goas boazosámiin leat vuoigatvuođat dološ áiggi rájes geavaheami vuođul, mas lea nappo eará riektevuođđu go láhka. Dalle leat vuoigatvuođat suodjaluvvon daid prinsihpaid mielde mat bohtet ovdan §:s 5–9. § 10–1 mearrádusa ferte dalle nappo dulkot dán prinsihpa vuođul. Geahča muđui čuoggá 7.457. <em type="bold">11.10.2 </em><em type="bold">§ 10–2. Jeagilbordin (jeagildoahpun) </em></p>
<p><em type="italic">Gonagas sáhttá láhkaásahusaid bokte heivehit jeagilbordima boazo-orohagain ja dárkileappot ráddjejuvvon guovllus áibbas gieldit jeagilbordima, jus nu adnojuvvo dárbbašlažžan boazodoalu geažil. </em></p>
<p><em type="italic">Mearkkašumit § 10–2: </em>Mearrádus lea seamma go 1978-lága 30. § vuosttaš lađas. 1978-lága nuppi lađđasis lea njuolggadus boazofárpma birra, muhto dat ii leat dása váldon, go láhkaevttohus § 4–1 juo sisttisdoallá dan. <em type="bold">11.10.3 </em><em type="bold">§ 10–3. Johtaleapmi guovlluin gos bohccot leat guohtume </em></p>
<p><em type="italic">Juohkehaš guhte johtala guovlluin gos bohccot leat guohtume, </em><em type="italic">lea </em><em type="italic">geatnegas </em><em type="italic">geavahit </em><em type="italic">iežas </em><em type="italic">fuolalašvuođain ja várrogasvuođain nu ahte dárbbašmeahttumit ii ráfehuhte ii ge gavdnje bohccuid guođudettiin, jođidettiin jna. Erenoamáš fuolalaš galgá leat bohccuid rágatáiggi, guottetáiggi, mearkun-, rátkkašan- ja njuovadanáiggi. </em></p>
<p><em type="italic">Fylkkaboazodoallostivra sáhttá guoskevaš oro- </em><em type="italic">hatstivrra dahje guovllu boazoeaiggádiid ávžžuhusa mielde bidjat eavttuid dahje dihto áigái áibbas gieldit stuorát lágidemiid, valáštallamiid, bivdobeanageahččalemiid dahje sullasaš doaimmaid mat sáhttet leat erenoamáš vahágain boazodollui. Mearrádus galgá gustot dihto mearriduvvon guovllus, ii ge sáhte dahkkot ovdal go eananeaiggát ja suohkan leat oainnuideaset cealkán. Jus mearrádus gusto dihto lágideapmái, de galgá maiddái lágideaddji beassat oainnus cealkit </em>. </p>
<p><em type="italic">Mearkkašumit § 10–3: </em>Mearrádus lea seamma go 1978-lága 28. §. Lea olggobealde lávdegotti válddi evttohit dása rievdadusaid, muhto lávdegoddi lea evttohan dárbbašlaš rievdadusaid mat čuvvot lávdegotti evttohusa hálddašanortnega rievdadeami olis. </p>
<p>Lávdegoddi čujuha ahte jus báikkálaš politieise-válddit galget dohkkehit lágideami, de sáhttet sii maid gieldit dan eastadan dihte vahágiid guovllu boazodollui. Politiija sáhttá maid bidjat eavttuid lágideapmái. Politiija berre juohke háve go lea ságas dohkkehit lágideami guovllus gos lea boazodoallu, dieđihit guovllu boazodolliide ovdal go dohkkeha lágideami.</p>
<p>Lávdegoddi čujuha ahte mearrádus maidguoská eananeaiggádiidda ja eará vuoigatvuođalaš eanangeavaheddjiide doppe gos lea boazodoallu, g <em type="italic">č. vuosttaš lađđasa. </em>Oallugat oainnat navdet ahte mearrádus ii guoskka sidjiide, muhto nu nappo ii leat. </p>
<p><em type="italic">Nuppi lađđasa </em>mielde sáhttá bidjat eavttuiddahje dihto áigái áibbas gieldit stuorát lágidemiid, valáštallamiid, bivdobeanageahččalemiid dahje sullasaš doaimmaid mat sáhttet leat erenoamáš vahágain boazodollui. <span type="quote">«Sullasaš doaimmat»</span> leat omd. bivdu. Dan oktavuođas deattuha lávdegoddi ahte ealgabivdu sáhttá sakka ráfehuhttit boazodoalu. Maŋemus logijagiid lea ealgalohku sakka lassánan. Maiddái bivdit leat lassánan, ja nu bivdobeatnagat ja njealljejuvllagat. Maiddái lea eanet guovlluin dál bivdu, ja olu sajiin lea bivdináigi guhkiduvvon. </p>
<p>Buot doaimmat mat čuvvot ealgabivddu, ráfe-huhttet boazodoalu hui sakka. Boazu šaddá mihá árggit ja váddáseabbo guođohit. Bohccot muosehuvvet ragatáigge. Dáhpáhuvvá maiddái ahte bivdit báhčet bohcco, go navdet ealgan.</p>
<p>Ovdamearkan čájehit dás orohaga gosmaŋemus jagi ledje a) 26 bivdinguovllu b) su. 130 bivdi (+ guossebivdit) 3 – 5 vahkku c) 150 ealgga bivdomearri d) 78 beatnaga bivddus 3 – 5 vahkku e) 52 njealljejuvllaga jođus 3 – 5 vahkku§ 10–3 olis berre – eanet go dál – bidjat eavttuid bivdui boazodoalloguovlluin. <em type="bold">11.10.4 </em><em type="bold">§ 10–4. Beatnagat </em></p>
<p><em type="italic">Boazoguohtunguovlluin mat leat ásahuvvon § 3–2 vuođul, leat fámus čuovvovaš mearrádusat beatnagiid hárrái lassin daidda njuolggadusaide mat láhkamearrádusaid vuođul muđui leat fámus: </em></p>
<p><em type="italic">Beatnaga eaiggádis ja hálddašeaddjis lea ere- </em><em type="italic">noamáš ovddasvástádus das ahte beana dain guovlluin gos bohccot lobálaččat leat, ii beasa ruohttat luovos muđui go duođaštuvvo ahte dat lea dohkálaš geahču </em><em type="italic">vuolde. </em></p>
<p><em type="italic">Beatnaga </em><em type="italic">eaiggát </em><em type="italic">dahje </em><em type="italic">hálddašeaddji galgá fuolahit ahte beana, vaikko vel lea ge geahču vuolde dahje báttis, ii dárbbašmeahttumit ráfehuhte ii ge gavdnje bohccuid, geahča § 10– 3. Bohccuid eaiggát sáhttá gáibidit ahte beana mii ráfehuhttá bohccuid, galgá veddojuvvot visttis dan botta go son lea johtimin orrunsajiid dahje eanandoalu geassesajiid meaddel. </em></p>
<p><em type="italic">Cuoŋománu 1. beaivvi rájes gitta borgemánu 20. </em><em type="italic">beaivvi rádjái galgá beatnaga eaiggát dahje hálddašeaddji veaddit beatnaga báttis dahje dohkálaččat veaddit visttis dahje áiddi siste dakkár báikkiin gos bohccot lobálaččat leat. Gonagas sáhttá mearridit ahte beatnagat galget veddojuvvot báttis dahje dohkálaččat leat visttis dahje áiddiid siste vissis guovlluin, maiddái olggobealde namuhuvvon mearreáiggi, jus dat boazodoalu guovdu lea erenoamáš dárbbašlaš. Dán oasi mearrádusat eai guoskka beatnagiidda mat leat anus boazodoalus eai ge oahpahuvvon oapmebeatnagiidda mat leat anus oapmeguođoheamis. Politiija sáhttá erenoamáš dilálašvuođain </em><em type="italic">čoavdit </em><em type="italic">eaiggáda </em><em type="italic">dahje </em><em type="italic">hálddašeaddji geatnegasvuođas veaddit beatnaga báttis dahje visttis dahje áiddi siste, maŋŋel go guoskevaš orohatstivra lea beassan buktit iežas oaivila. </em></p>
<p><em type="italic">Beatnaga mii akto ruohttá olbmo haga luovosin </em><em type="italic">guovlluin namuhuvvon dán paragráfa nuppi oasis, sáhttá váldit gitta boazoeaiggát, boazovázzi, boazobearráigeahčči ja politiija dahje olmmoš guhte daid </em><em type="italic">ovddas doaibmá. Beatnaga mii ruohttá luovosin guovlluin gos lea veaddingeatnegasvuohta goalmmát oasi vuođul, sáhttá gii ihkinassii gitta váldit. </em></p>
<p><em type="italic">Beatnaga mii gávnnahallá bohccuid oaguheame </em><em type="italic">dahje dastan lahkosiin dan olis go lea oaguhan dahje vahágahttán bohccuid, dakkár guovllus gos boazu lobálaččat oažžu leat, sáhttá gii ihkinassii gitta váldit dahje goddit. Boazoeaiggát, boazovázzi dahje boazobearráigeahčči sáhttá mánu sisa gáibidit dakkár beatnaga goddojuvvot, go namuhuvvon lea. Boazoeaiggát, boazovázzi dahje boazobearráigeahčči sáhttá maiddái gáibidit dakkár beatnaga goddojuvvot, mas lea dáhpin bohccuid oaguhit, jus beana ii veddojuvvo báttis dahje visttis dahje áiddi siste, dan áiggi go bohccot lobálaččat leat duovdagiin. Gáibádusas lea erenoamážit bággočađaheami bággenvuođđu bággočađahanválddi olis bággočađahanlága 13. kapihttala njuolggadusaid vuođul </em>. </p>
<p><em type="italic">Gittaváldojuvvon beana galgá dikšojuvvot </em><em type="italic">dohkálaš ládje. Dat galgá jođáneamos lági mielde addojuvvot politiija háldui, mii galgá meannudit gustovaš njuolggadusaid mielde gittaváldojuvvon omiid birra. Beatnaga eaiggát dahje hálddašeaddji máksá goluid mat leat gártan ja buhtadusa barggu ovddas. </em></p>
<p><em type="italic">Beatnaga eaiggát ja hálddašeaddji leaba geatne- </em><em type="italic">gasat ovttas, nubbi nuppi ovddas, máksit buhtadusa vahága ovddas maid beana dagaha bohccuide ja goluid ja hehttehusaid ovddas mat boazoeaiggádii gárttažet, go beana lágahemet oaguha dahje gavdnje bohccuid, go bohccot lobálaččat leat orrume dahje jođidettiin, geahčakeahttá siva. </em></p>
<p><em type="italic">Olggobealde §:s 3–1 namuhuvvon boazoguoh- </em><em type="italic">tunguovlluid galgá suoidnemánu 9. b. 1926 láhka nr. 4 ovddasvástádusa birra beatnaga dahkan oapmevahága ovddas adnojuvvot maiddái boazovahágiid </em><em type="italic">hárrái, nu guhkás go láhka heive </em>. </p>
<p><em type="italic">Mearkkašumit § 10–4: </em>Mearrádus lea seamma go 1978-lága 29. §. </p>
<p>Lea olggobealde lávdegotti válddi evttohit riev-dadusaid dás, earret dan mii lea dárbbašlaš heivehit mearrádusa lávdegotti eará evttohusaide.</p>
<p>Muđui čujuhuvvo dasa ahte Justisdeparte-meanta gulaskuddancealkámušas golggotmánu 20. beaivvi 2000 lea evttohan rievdadit dán mearrádusa beatnatlágaid oktiiheiveheami olis, geahča evttohusa 63. siiddu.</p>
<p>Maiddái dákko árvaluvvo (dárogiel teavsttas)ahte sátni <em type="italic">tamrein </em>lonuhuvvo sániin <em type="italic">rein </em>. <em type="bold">11.11 </em><em type="bold">11. Kapihtal. Ovddasvástádus vahágiid ovddas. Buhtten </em><em type="bold">11.11.1 </em><em type="bold">§ 11–1. Objektiivvalaš ja oktasaš ovddasvástádus </em></p>
<p><em type="italic">Earret dán lága sierra mearrádusaid ja ložžemiid vuođul lea boazoeaiggádis ovddasvástádus vahága ovddas maid boazu dagaha, geahčakeahttá siva. </em></p>
<p><em type="italic">Vahága ovddas maid boazu dagaha orohaga sisk- </em><em type="italic">kobealde, lea buot orohaga boazodolliin ovddasvástádus ovttas buohkaid ovddas ja buohkain ovtta ovddas. Jus olggobealde orohaga leat vahága dagahan bohccot mat navdojuvvojit gullat eaiggádiidda mat doaimmahit boazodoalu orohagain das lahka, de lea daid orohagaid boazodolliin seammaládje searválagaid ovddasvástádus sin guovdu geat leat vahága gillán. Gonagas sáhttá ráddjet man guhkás olggobeallái orohaga dakkár ovddasvástádus galgá leat fámus. </em></p>
<p><em type="italic">Vahága ovddas maid dakkár olbmuid bohccot </em><em type="italic">dagahit geat § 3–5 vuođul doaimmahit boazodoalu olggobealde boazoguohtunguovllu, geahča várrelága 17. §, leat sii guđet doaimmahit boazodoalu dan guovllus gosa vahágahtti bohccot navdojuvvojit gullat, ovddasvástideaddjin okta buohkaid ovddas ja buohkat ovtta ovddas. </em></p>
<p><em type="italic">Buhtadusgáibádus vahága ovddas nuppi oasi </em><em type="italic">vuođul sáhttá sáddejuvvot dan orohaga stivrii ovdaolbmo bokte dahje njuolga daid bohccuid eaiggádii, mat leat dagahan vahága. </em></p>
<p><em type="italic">Buhtadusgáibádusa mii boahtá orohahkii oro- </em><em type="italic">hatstivrra bokte, galgá orohaga jahkečoahkkin livdnet boazoeaiggádiidda guđege boazologu ektui, muhto fal nu ahte boazoeaiggát guhte duođašta ahte su bohccot eai leat leamaš mielde vahága dahkamis, ii leat geatnegas máksit maidege vahágis. Livdnejuvvon buhtadusmáksu lea bággobearrama vuođđun. </em></p>
<p><em type="italic">Jus duođaštuvvo ahte leat eará orohaga bohccot </em><em type="italic">dagahan vahága dahje leat leamaš mielde vahága dagaheamis, de sáhttá dán paragráfa mearrádusaid mielde gáibiduvvot dan orohagas máksu ruovttoluotta (regressa). </em></p>
<p><em type="italic">Mearkkašumit § 11–1: </em>Mearrádus lea seamma go 1978-lága 25. §. </p>
<p>Buhtadanovddasvástádus man 1978-láhka sist-tisdoallá, lea garas ja hui viiddis58. Lávdegoddi atná dárbbašlažžan rievdadit buhtadan-mearrádusaid, muhto dat lea olggobealde lávdegotti válddi. Láv-degoddi almmotge fuomášuhttá ahte orohagaid oktiičaskin stuorát orohahkan dahká ahtesolidáralaš ovddasvástideddjiid lohku lassána sakka. Lága mearrádusaid mielde guoskkaha buhtadanovddasvástádus maiddái boazoeaiggádiid geat eai leat leamaš lahkage báikki gos vahát lea dáhpáhuvvan. Fertet navdit ahte dat dáhpedorpmis čuovui ođđa orohatjuohkima, ja ahte dan dihte lea dárbbašlaš rievdadit buhtadan-njuolggadusaid. <em type="bold">11.11.2 </em><em type="bold">§ 11–2 Ovddasvástádusaid ložžen mat čuvvot § 11–1 </em><em type="italic">§ 11–1 mearrádusat buhttenovddasvástádusa birra geahčakeahttá siva eai galgga gustot vahágiidda mat šattažet lobálaš johtima geažil, bisáneami dahje guođoheami geažil johtolagaid nalde dahje guohtuneatnamiin duoddariin dahje mehciin mat leat namuhuvvon §:s 5–1 jus ii leačča šaddan mearkkašahtti stuorit vahát go mii adnojuvvo dábálažžan gánnáhahtti ja dohkálaš doalus, dego omd. jus guođohanlohpi jna. lea adnojuvvon dainnalágiin ahte boazodoallu lea muhtun eananeaiggáda dahje vuoigatvuođalaš geavaheaddji oapmeláidumiidda dahje vuovdái sierranassii čuohcan. </em><em type="italic">§ 11–1 mearrádusat ovddasvástádusa birra </em><em type="italic">geahčakeahttá siva eai galgga gustot vahágiidda ge maid boazu lobálaš orodettiin dagaš láddjejuvvon šaddui, nu go suinniide mat leat soahttun (láguhin), stáhkkán (stávrán) dahje ázis (hášes) jus šaddu ii leat áidojuvvon áiddiin mii doallá bohcco, dahje earaládje dohkálaččat suodjaluvvon. </em></p>
<p><em type="italic">Orohagas man birra sárdnojuvvo §:s 3–1, sáhttá </em><em type="italic">sihke orohatstivra ja guhtege boazoeaiggát oažžut eananjuohkindikki árvvošteami bokte čilgejuvvot galgá go son beassat hukset áiddi mii lea veahkkin sutnje ollašuhttit doallogeatnegasvuođa dahje mii gáhtte su buhttenovddasvástádusain, jus earaládje ii sáhte sohppojuvvot dakkár gažaldaga hárrái. Eananjuohkindiggi galgá dalle maiddái mearridit gokko áidi galgá ceggejuvvot ja movt dat galgá huksejuvvot. Eananjuohkindiggi sáhttá maiddái bidjat dan eananeaiggáda nala geasa ášši guoská, govttolaš oasi huksengoluin ja áiddi divondangoluin maŋit áiggiid, dan ektui movt son bealistis gártá atnit ávkki áiddis. </em></p>
<p><em type="italic">Seammaládje </em><em type="italic">sáhttá eananeaiggát </em><em type="italic">oažžut </em><em type="italic">eananjuohkindikki árvvošteami čilget berre go oassi diekkár áiddi huksengoluin mii lea namuhuvvon §:s 5–1 ja dán paragráfa nuppi oasis, biddjojuvvot boazoeaiggádiid nala. </em></p>
<p><em type="italic">Mearkkašumit § 11–2: </em>Mearrádus lea seamma go 1978-lága 26. §. </p>
<p>Lávdegoddi anášii dárbbašlažžan maiddái dánmearrádusa rievdadit. Earret eará ferte geaččat daid ovttas dábálaš buhtadanrievttálaš njuolggadusaiguin vaháguvvan olbmo sear vama birra, ja ložžemiid ektui geassemánu 13. beaivvi 1969 nr. 26 vahátbuhtaduslága §§:in 5–1 ja 5–2. Lea olggobealde lávdegotti válddi evttohit rievdadusaid buhtadan-njuolggadusaid dáfus. <em type="bold">11.11.3 </em><em type="bold">§ 11–3. Buhtadusárvvošteapmi </em></p>
<p><em type="italic">Jus ii leat ovttamielalašvuohta man boazoeaiggát dahje orohatstivra ovdaolbmo bokte lea čálalaččat duođaštan, mearriduvvo buhtadusgáibádus vahága ovddas maid bohccot leat dagahan, eananjuohkindikki árvvošteami, dahje gielda- dahje gávpotrievtti árvvošteami bokte. </em></p>
<p><em type="italic">Gáibádus </em><em type="italic">doallat </em><em type="italic">riekteárvvošteami </em><em type="italic">galgá </em><em type="italic">ovdandivvojuvvot jođáneamos lági mielde. Dákkár gáibádusas galget addojuvvot nu dárkilis dieđut go vejolaš áiggi birra ja saji birra goas ja gos vahát lea dahkkojuvvon, vahága šlájá birra ja viidodaga ja buhtadusgáibádusa sturrodaga birra. Jus lea vejolaš, de berrejit maiddái addojuvvot dakkár dieđut main sáhttá leat ávki go galgá čilget geasa gullet bohccot mat vahága leat dagahan. Vejolaš vihtanat ja eará duođaštusat berrejit maiddái dieđihuvvot. </em></p>
<p><em type="italic">Dikki ovdaolmmoš galgá farggamusat mannat </em><em type="italic">geahčadit vahága go árvvošteami gáibádus lea ovdandivvojuvvon. Geahčadeamis galget leat guoskevaš suohkana ja boazodoallohálddahusa ovddasteaddjit mielde, dikki ovdaolbmui fágalaš árvvoštallanveahkkin. Jus vejolaš de galgá maiddái guoskevaš orohaga ovdaolmmoš leat mielde, ja maiddái sii guđet leat árvvošteami gáibidan. Jus lea čielggas ahte ii leat dáhpáhuvvan vahát bohccuid geažil de sáhttá dikki ovdaolmmoš iežas válddiin hilgut ášši. </em></p>
<p><em type="italic">Riekteárvvošteapmi galgá doaimmahuvvot nu </em><em type="italic">fargga go vejolaš. Jus vahága leat dahkan bohccot mat navdojuvvojit gullat dihto orohahkii, de galgá orohatstivra ovdaolbmo bokte álo gohččojuvvot árvvošteapmái. </em></p>
<p><em type="italic">Riekteárvvošteami jođiheaddji sáhttá juohke </em><em type="italic">dásis áššemeannudeamis geahččalit soabahit joksan várás soabatlaš čovdosa. </em></p>
<p><em type="italic">Riekteárvvošteamis galgá guorahallot leat go </em><em type="italic">bohccot dagahan vahága ja lea go vahát dakkár ahte sáhttá buhtadusa gáibidit ja jus nu, de mearridit vahága árvvu ja mearridit buhtadusmávssu. </em></p>
<p><em type="italic">Mearkkašumit § 11–3: </em>Mearrádus lea seamma go 1978-lága 27. §. </p>
<p>Nugo namuhuvvon, de lea olggobealde lávde-gotti válddi evttohit rievdadusaid buhtadan-njuolggadusaid dáfus. <em type="bold">11.12 </em><em type="bold">12. Kapihtal. Váldeásahusat </em><em type="bold">59 </em><em type="bold">11.12.1 </em><em type="bold">§ 12–1. Boazodoallostivra ja Stáhta boazodoallohálddahus – doaibma ja áššegieđahallan </em></p>
<p><em type="italic">Náššuvnnalaš dásis gullet boazodoalloáššit Boazodoallostivrra ja Stáhta boazodoallohálddahusa vuollái. </em></p>
<p><em type="italic">Departemeanta sáhttá addit láhkaásahusaid </em></p>
<p><em type="italic">Boazodoallostivrra áššegieđahallama birra, earret eará sikkáldas bargojuogu ja dan birra goas Boazodoallostivra sáhttá addit Stáhta boazodoallohálddahussii válddi cealkit ja mearridit stivrra ovddas dihto áššiin. Departemeanta sáhttá addit njuolggadusaid válddi sirdima birra Boazodoallostivrras fylkkaboazodoallostivrii ja fylkkamánnái </em><em type="italic">60. </em></p>
<p><em type="italic">Mearkkašumit § 12–1: </em>Nugo namuhuvvon čuoggás 9.8.661, de evttoha lávdegotti eanetlohku ahte ovttaskas áššiid mearrideapmi sirdojuvvo eret departemeanttas ja biddjojuvvo Boazodoallostivrii ja Stáhta boazodoallohálddahussii. </p>
<p>Lea departemeanta mii mearrida láhkaása-husaid válddi sirdima birra Boazodoallostivrras Stáhta boazodoallohálddahussii, muhto lea Boazodoallostivra mii mearrida galgá go váldesirdinvejolašvuohta geavahuvvot. <em type="bold">11.12.2 </em><em type="bold">§ 12–2. Fylkkaboazodoallostivra ja fylkkamánni – doaibma ja áššegieđahallan </em></p>
<p><em type="italic">Fylkkas </em><em type="italic">gullet </em><em type="italic">boazodoalloáššit </em><em type="italic">fylkkaboazo- </em><em type="italic">doallostivrra ja fylkkamánni vuollái. </em></p>
<p><em type="italic">Departemeanta sáhttá addit láhkaásahusaid </em><em type="italic">fylkkaboazodoallostivrra áššegieđahallama birra, earret eará siskkáldas bargojuogu ja dan birrra goas fylkkaboazodoallostivra sáhttá addit fylkkamánnái válddi cealkit ja mearridit stivrra ovddas dihto áššiin. </em></p>
<p><em type="italic">Mearkkašumit § 12–2: </em>Nugo namuhuvvon čuoggáin 9.8.4 ja 9.8.562 de evttoha lávdegoddi ahte fylkkamánni ja fylkkaboazodoallostivra váldet badjelasásaset ovddasvástádusa mii dál lea boazodoallokantuvrrain ja guovllustivrrain. Fámu sirdin dieinna lágiin sihkkarastá boazodoalloáššiid gieđahallama ja dahká boazodoalu eanet oidnosii maiddái fylkkamánni eará hálddašandoaimmaid dáfus, erenoamážit areála- ja birasgáhttenáššiid dáfus ja eanandoallo-hálddašeami ektui. </p>
<p>Fylkkamánnis lea gelbbolašvuohta oallut fága-surggiin, mii maiddái livččii boazodollui ávkin; sihke ekonomiija- ja bargiidhálddašeamis ja dasa lassin juridihkkalaš gelbbolašvuohta.</p>
<p>Áššegieđahallama láhkaásahusaid dáfus leatlávdegottis evttohusat dás maŋŋelis.</p>
<p>Mearrádus mii dás lea evttohuvvon, leaseamma go miessemánu 12. beaivvi 1995 nr. 23 eananlága 3. §. Datte ii leat boazodoalu dáfus evttohuvvon njuolggadus mii lea eananlága 3. § vuosttaš lađđasis. Dat lea dan dihte go boazodoalu hálddašeapmi ferte biddjot ásahussii mii lea bajábealde suohkana, go boazoguohtumat dábálaččat leat máŋgga suohkana rájiid siste. <em type="bold">11.12.3 </em><em type="bold">§ 12–3. Boazodoallostivrra ja </em><em type="bold">fylkkaboazodoallostivrra nammadeapmi </em></p>
<p><em type="italic">Náššuvnnalaš Boazodoallostivrras leat čieža </em><em type="italic">63 lahtu </em><em type="italic">persovnnalaš várrelahtuiguin. Sámediggi nammada guokte lahtu várrelahtuiguin, departemeanta nammada guokte lahtu várrelahtuiguin, Norgga Boazosápmelaččaid Riikkasearvi nammada guokte lahtu várrelahtuiguin </em><em type="italic">64. Sámediggi, departemeanta </em><em type="italic">ja Norgga Boazosápmelaččaid Riikkasearvi nammadit jođiheaddji ovttasráđiid. </em></p>
<p><em type="italic">Juohke fylkkas gos doaimmahuvvo boazodoallu, </em><em type="italic">galgá leat stáhtalaš fylkkaboazodoallostivra mas leat vihtta dahje čieža lahtu ja persovnnalaš várrelahtut. Norgga Boazosápmelaččaid Riikkasearvi nammada guokte lahtu várrelahtuiguin. Sámediggi nammada ovtta (vejolaččat guokte) lahtu várrelahtui(gui)n, fylkkadiggi nammada ovtta (vejolaččat guokte) lahtu várrelahtui(gui)n. Sámediggi, fylkkadiggi ja Norgga Boazosápmelaččaid Riikkasearvi nammadit jođiheaddji ovttasráđiid. </em></p>
<p><em type="italic">Boazodoallostivrii ja fylkkaboazodoallostivrii </em><em type="italic">lahtuid válljen galgá leat almmuhuvvon unnimusat guđa vahkku áigemuniin. Norgga Boazosápmelaččaid Riikkasearvvis lea evttohanvuoigatvuohta lahtuide maid Sámediggi, fylkkadiggi ja departemeanta nammadit. </em><em type="italic">Boazodoallostivrras ja fylkkaboazodoallostivrras galget boazodoallit leat eanetlogus. </em></p>
<p><em type="italic">Mearkkašumit § 12–3: </em>Dát mearrádus lea dárkileappot čilgejuvvon čuoggás 9.8.765. Unnitlohku, <em type="italic">Erik Keiserud </em>, ii attáše NBR:i njuolggo nammadanválddi. <em type="bold">11.12.4 </em><em type="bold">§ 12–4. Boazobearráigeahčču </em></p>
<p><em type="italic">Stáhtalaš luonddubearráigeahčču, gč. lága geassemánu 21. beaivvi 1996 nr. 38 stáhtalaš luonddubearráigeahču birra, galgá departemeantta addin dárkilet njuolggadusaid mielde bearráigeahččat ahte dán lága dahje lága olis addon mearrádusat čuvvojuvvojit. </em></p>
<p><em type="italic">Mearkkašumit § 12–4: </em>Čujuhuvvo čuoggái 9.8.966. </p>
<p>Geassemánu 21. beaivvi 1996 nr. 38 lágasstáhtalaš luonddubearráigeahču birra 2. §:s daddjo ahte stáhtalaš luonddubearráigeahčču galgá dárkkistit máŋggaid lágaid čuovvuma, nugo luonddugáhttenlága, lága mohtorjohtolaga birra mehciin ja čázádagain, fuođđolága ja maiddái kulturmuitolága.</p>
<p>Luonddubearráigeahčus leat nappo dál juo oludoaimmat dain guovlluin gos maiddái lea boazodoallu. Dan dihte evttoha lávdegoddi ahte dat maiddái oažžu doaimmaid boazodoallolága olis. Dat dieđusge eaktuda ahte bargit ož ž ot oahpu ja ahte virggiide biddjojit olbmot geat dovdet sámi boazodoalu ja máhttet sámegiela.2. § maŋemus oasi mielde sáhttá departe-meanta addit bearráigehččui ođđa doaimmaid. Jus dat mearrádus mearkkaša ahte dušše Birasgáhttendepartemeantta ovddasvástadussuorggit gullet dasa, de evttoha lávdegoddi ahte láhka stáhtalaš luonddubearráigeahču birra rievdaduvvo. <em type="bold">11.12.5 </em><em type="bold">§ 12–5. Soabaheapmi </em></p>
<p><em type="italic">Fylkkaboazodoallostivra sáhttá iežas fápmudusa mielde dahje siidaoasi jođiheaddji, siidda dahje oro- </em><em type="italic">haga dáhtu mielde mearridit ahte galgá dollot soabaheapmi jus guokte beali eai nákce ovttasbargat ja riiddu čoavdit </em></p>
<p><em type="italic">Fylkkaboazodoallostivra </em><em type="italic">dahje </em></p>
<p><em type="italic">Boazodoallo- </em><em type="italic">stivra nammada soabaheaddjin olbmo geasa navdá leat goappaš beliin luohttámuša. Soabaheaddji gohčču čoahkkimii govttolaš áigemeriin, ja goappaš bealit leat geatnegasat boahtit. </em></p>
<p><em type="italic">Departemeanta mearrida dárkilet njuolgga- </em><em type="italic">dusaid soabaheami čađaheami birra. </em></p>
<p><em type="italic">Mearkkašumit § 12–5: </em>Evttohusa duogáš lea čilgejuvvon čuoggás 9.8.1067. </p>
<p>Dán mearrádusa mielde sáhttá fylkkaboazod-oallostivra iežas fuomášumi mielde mearridit ahte soabaheapmi galgá čađahuvvot. Sáhttá leat ahte fylkkaboazodoallostivra oaidná ahte guovtti siiddas dahje orohagas leat riiddut mat eai leat dušše alcceseaset vahágin, muhto maiddái earáide, ja dalle sáhttá fylkkaboazodoallostivra iežas fápmudusain mearridit čađahit soabaheami.</p>
<p>Sáhttá maid leat nu ahte okta riiddubealálaččain dáhttu soabaheami. Almmotge lea fylkkaboazodoallostivra mii mearrida galgá go soabaheapmi čađahuvvot. Dat nappo ii dáhpáhuva iešalddis. Muđui sáhtášii soabaheapmi gáibiduvvot givssidan dihte nuppi.</p>
<p>Fylkkaboazodoallostivra nammada soaba-headdji. Dat sáhttá leat okta gii ieš lea fylkkaboazodoallostivrras, dahje olggobeale olmmoš. Eaktun almmotge lea ahte goappaš beliin lea sutnje luohttámuš.</p>
<p>Njuolggadusaid mielde máksá hálddahus soa-baheami goluid. Guhki vuollái hálddahus oainnat seastá ruđaid jus jođánit lihkostuvvá soabahit. <em type="bold">11.13 </em><em type="bold">13. Kapihtal. Ráŋgumat </em><em type="bold">11.13.1 </em><em type="bold">§ 13–1. Oppalaččat </em></p>
<p><em type="italic">Juohkehaš lea geatnegas čuovvut mearrádusaid dán lágas dahje dan olis. Seamma guoská mearrádusaide mat leat dáid mearrádusaid olis dahkkojuvvon. Rihkkun sáhttá ráŋggáštuvvot dán kapihttala njuolggadusaid mielde. </em></p>
<p><em type="italic">Ráŋgun galgá leat govttolaš rihkkuma ektui. Jus </em><em type="italic">ovtta rihkkumii mearriduvvojit iešguđetlágán ráŋgumat, de galget dat oktiiheivehuvvot vai eai čuoza govttohemet. Ráŋguma mearrideamis galgá erenoamážit vuhtii váldit rihkkuma duođalašvuođa, vejolašvuođa eastadit rihkkuma, ja ovdamuniid mat čuvvot rihkkuma </em>. </p>
<p><em type="italic">Mearkkašumit § 13–1: </em>Dá lea mearrádus mii oppalaččat guoská ovttaskas riektesubjeavttaid geatnegasvuođaide čuovvut mearrádusaid addon lágas dahje dan olis ja guoská orohahkii, siidaoasi jođiheaddjái ja ovttaskas boazoeaiggádii. Dás lea sáhka lága iežas mearrádusain ja mearrádusain mat leat láhkaásahusain lága olis. Geatnegasvuohta lea maiddái mearrádusaid dáfus mat leat dahkkon lága dahje láhkaásahusa olis. </p>
<p><em type="italic">Vuosttaš lađđasa </em>ulbmilin lea fuomášuhttit geat-negasvuođaid mat čuvvot lága, láhkaásahusaid ja ovttaskas mearrádusaid olis, ja dan dihte lea mearrádusas vuosttažettiin dieđáhuslaš mearkkašupmi. Ovdamearkka dihte lea orohaga geatnegasvuohta ráhkadit geavahan-njuolggadusaid juo namuhuvvon § 9–1 vuosttaš lađđasa mearrádusain. </p>
<p><em type="italic">Nuppi lađđasis </em>lea deattuhuvvon ahte ráŋgumatgalget leat govttolaččat rihkkuma ektui, ja ahte ii galgga ráŋgut garraseappot go dárbbašlaš. Mearrádus lea seamma go geassemánu 14. beaivvi 1985 nr. 77 plána ja huksenlága § 166b. </p>
<p>Čujuhuvvo maiddái evttohusa §:i 13–2 gosdaddjo ahte fylkkaboazodoallostivrra gohččun galgá addot dušše jus nu berre dahkkot almmolaš beroštumiid geažil, geahča mearkkašumiid dán mearrádussii. <em type="bold">11.13.2 </em><em type="bold">§ 13–2. Lobihis doaimma heaittiheami gohččun (váguhus) </em></p>
<p><em type="italic">Jus juoga doaimmahuvvo dáid mearrádusaid dahje dán lága olis addon mearrádusaid vuostá, de galgá Boazodoallostivra dahje fylkkaboazodoallostivra, go almmolaš fuolaid geažil nu berre, addit dárbbašlaš gohččumiid heaittihit lobihis doaimma, dás maiddái gohččut njulget ja gaikut lobihemet ceggejuvvon visttiid, rusttegiid jna. Dan sáhttá gohččut dahkkot dihto áigemearis. Boazodoallostivra dahje fylkkaboazodoallostivra sáhttet, go leat erenoamáš ákkat, sirdit válddi dán mearrádusa mielde nappo boazodoallohovdii ja fylkkamánnái. </em></p>
<p><em type="italic">Mearkkašumit § 13–2: </em>Gelbbolaš eiseválddit sáhttet dán mearrádusa olis cealkit sáhkuid lobihis doaimmaid geažil, dás maiddái lobi haga ceggejuvvon visttiid ja rusttegiid geažil. Árvvoštallama maŋŋel sáhttá biddjot áigemearri čađaheapmái. </p>
<p>Heaittiheami dahje njulgema geatnegasvuohtačuovvu iešalddis das juo ahte mearrádus dahje njuolggadus lea rihkkojuvvon. Jus omd. evttohusa§ 9–5 vuosttaš lađđasa nuppi cealkaga guođohannjuolggadusat leat rihkkojuvvon, de lea boazoeaiggát geatnegas vuojehit bohcco/bohccuid eret beroškeahttá das lea go addon gohččun. Go gohččun addojuvvo, de mearkkaša dat ahte rihkkun lea dáhpáhuvvan ja ahte eiseválddit leat gávnnahan dárbbašlažžan seahkánit áššái go boazoeaiggát ieš ii leat vuojehan bohcco/bohccuid eret.</p>
<p>Nu lea ge evttohusa mielde eaktu ahte das leaalmmolaš beroštupmi. Čuoggás 9.9.3.168 lea oppalaččat guorahallon mat leat priváhta ja mat leat almmolaš beroštumit. Dát erohus lea deaŧalaš go almmolaš eiseválddiid galget fuolahit ahte mearrádusat ja njuolggadusat čuvvojuvvojit.</p>
<p>Nuppe bealis leat mearrádusat mat leat sikkál-das ortnet- ja ovttasbargonjuolggadusat ja maid rihkkuma eiseválddit eai sáhte ráŋgut.</p>
<p>Dasto leat mearrádusat maid dáfus eiseválddiinlea geatnegasvuohta fuolahit ahte dat doahttaluvvojit.</p>
<p>Eiseválddiid ár vvoštallamis das ahte galgá gogohččuma addit, lea ge deaŧalaš earuhit almmolaš ja priváhta beroštumiid.</p>
<p>Jus</p>
<p>Boazodoallostivra lea mearridanguohtunáiggiid § 9–5 olis, de lea dábálaččat maiddái geatnegasvuohta čuovvolit ášši jus mearrádus ii doahttaluvvo. Almmolašrievttálaš mearrádusa olis čuovvu iešalddis ahte das lea almmolaš beroštupmi. Dát guoská opplaččat boazodoallohálddahusa ovttaskas mearrádusaide.</p>
<p>Jus omd. siiddas leat siskkáldas soahpameaht-tunvuođat, de lea dat dilálašvuohta masa almmolaš eiseválddit dábálaččat eai seagut iežaset. Árvaluvvo baicca ahte ásahuvvo soabahanásahus čoavdit diekkár soahpameahttunvuođaid, geahča láhkaevttohusa § 12–5. Sáhttet gal dieđusge leat guhkes áiggi dilálašvuođat siiddas dahje siiddaid gaskka mat leat vahágin boazodollui, ja ieža eai nagot čoavdit ášši. Dalle sáhttá leat almmolaš beroštupmi ahte eiseválddit addet gohččumiid ja bákkolaččat čađahit doaimmaid.</p>
<p>Jus eiseválddit gávnnahit ahte áššis leat alm-molaš beroštumit, de <em type="italic">galget </em>dárbbašlaš mearrádusat dahkkot. </p>
<p>Muhtun dilálašvuođain sáhttá leat dárbu sirditválddi nappo fylkkamánnái dahje Stáhta boazodoallohálddahusa hálddahuslaš jođiheaddjái. Deattuhuvvo almmotge ahte mearridanváldi lea stivrenorgánain, nu ahte válddi sirdin berre dahkkot dušše jus leat erenoamáš ákkat dasa, omd. jus lea hoahppu mearridit juoidá. <em type="bold">11.13.3 </em><em type="bold">§ 13–3. Bággensáhkku </em></p>
<p><em type="italic">Gohččumis § 13–2 mielde sáhttá Boazodoallostivra dahje </em><em type="italic">fylkkaboazodoallostivra </em><em type="italic">mearridit </em><em type="italic">bág- </em><em type="italic">gensáhku juohke beaivvi/vahkku/mánu nammii mii gollá maŋŋelii áigemeari mii lei biddjon gohččuma ollašuhttimii, dassážii go dat lea ollašuhttojuvvon. Gonagas sáhttá addit dárkilet njuolggadusaid bággensáhku geavaheami ja sturrodaga birra. </em></p>
<p><em type="italic">Boazodoallostivra dahje fylkkaboazodoallostivra </em><em type="italic">sáhttá oalát dahje belohahkii sihkkut gártan bággensáhku jus dasa leat garra ákkat. </em></p>
<p><em type="italic">Bággensáhkku lea bággobearrama vuođđun, gč. </em><em type="italic">bággočađahanlága § 7–2 d-bustáva. </em></p>
<p><em type="italic">Mearkkašumit § 13–3: </em>Lea oalle dábálaš ahte lágain leat mearrádusat bággensáhku birra. Čujuhuvvo ee. geassemánu 14. beaivvi 1985 nr. 77 plána- ja huksenláhkii, § 116b, geassemánu 13. beaivvi 1975 nr. 46 láhkii dienaslaš šibitdoalu birra, 6. § nuppi lađđasii ja geassemánu 5. beaivi 1987 nr. 26 buollinsuodjalusláhkii, 39. §. </p>
<p>Ulbmilin lea bágget juoidá čađahit dainna lágiinahte sáhkku lassána nu guhká go ii mihkke dahkko njulget ášši, ja mearrádus sáhttá adnot buot dilálašvuođain goas lea addon gohččun dahje gielddus. Sáhku sturrodat mearriduvvo guoskevaš ášši guorahallama vuođul, muhto eaktuduvvo ahte ráhkaduvvojit dárkilet mearrádusat sáhku sturrodaga ja sáhkkoheami birra. <em type="bold">11.13.4 </em><em type="bold">§ 13–4. Divat geavahannjuolggadusaid rihkkuma oktavuođas69 </em></p>
<p><em type="italic">Boazodoallostivra dahje fylkkaboazodoallostivra sáhttá, Gonagasa addin dárkilet mearrádusaid mielde, cealkit siidaoasi jođiheaddjái divada § 9–1 olis ráhkaduvvon geavahan-njuolggadusaid rihkkuma ovddas. Diekkár divat manná guoskevaš fondii, muhto ii galgga gáibiduvvot jus dilálašvuohta sáhttá čilgejuvvot buozanvuođa dahje eará siva geažil man badjel son ii ráđđe. </em></p>
<p><em type="italic">Divada mearrádus lea bággobearrama vuođđun, </em><em type="italic">gč. bággočađahanlága § 7–2 e-bustáva. </em></p>
<p><em type="italic">Mearkkašumit § 13–4: </em>Dákko ásahuvvo vejolašvuohta gáibidit divada lobihis guođoheami geažil, dás maiddái guohtunáiggiid rihkkuma geažil, ja alimus boazologu rihk-kuma geažil. Mearrádus ferte čuohcat siidaoasi jođiheaddjái. Divada mearrádusa ovdal ii dárbbaš leat mearriduvvon eretvuojeheapmi dahje boazologu unnideapmi. Lea doarvái ahte dilálašvuohta lea dihtosis. Almmotge galgá ovdalgihtii dieđihuvvot hálddašanlága 16. § mielde, nu ahte son beassá oainnus cealkit áššis. Jus sáhttá duođaštit ahte son ii sáhte sivahallot áššis, de ii galgga gáibiduvvot divat. Dás lea nappo sáhka ruovttogežiid duođaštangeatnegasvuođas. </p>
<p>Divat lea hálddahuslaččat celkojuvvon divatdasa gii lea oktasaš buriin geavahan eambbo go sutnje gullá. Dála boazodoallolágas lea vástideaddji mearrádus §:s 8b resursadivada birra. Go buhttengeatnegasvuohta lea hui guovddážis, de berre máksojuvvon divat mannat báikkálaš oktasaš geavahussii, ii ge stáhtii dahje eará almmolaš geavahussii. Dán dáfus evttohuvvo nuppeládje go mii lea sáhku dahje eará ruđalaš ráŋguma dáfus. Nu boađášii maid čielgaseappot ovdan ahte leat olggobealde EOK (Eurohpa olmmošvuoigatvuođaid konvenšuvnna) ráŋggáštusipmárdusa (dárogillii EMK, Den europeiske menneskerettighetskonvensjonen, 4.11.1950), geahča čuoggá 9.9.3.270.</p>
<p>Evttohusa mielde galgá fylkkaboazodoallo-stivra dahje Boazodoallostivra mearridit divada, go orohatstivrras eai galgga šat leat almmolašrievttálaš doaimmat.</p>
<p>Eaktuduvvo ahte ráhkaduvvojit darkilet njuolg-gadusat diekkár divada ja divdada sturrodaga birra.</p>
<p>Dálá mearrádus spiehkasteami birra <span type="quote">«máksolá-gas»</span> (<span type="quote" xml:lang="nob">«dekningsloven»</span>) ii jotkojuvvo. Čujuhuvvo mearkkašumiide dán birra 9. kapihttalis71.</p>
<p>Čujuhuvvo muđui mearrádusaide guohtundi-vada birra Norgga ja Ruoŧa guovvamánu 9. beaivvi 1972 soahpamušas boazoguohtumiid birra <em type="bold">11.13.5 </em><em type="bold">§ 13–5. Sáhkkocealkin </em></p>
<p><em type="italic">Boazodoallostivra dahje fylkkaboazodoallostivra sáhttá sáhkkohit su gii dihto áigemearis ii leat ollašuhttán gohččuma § 13–2 mielde. Jus lea gollan badjel 6 mánu dan rájes go gohččun addojuvvui, de galgá son geasa sáhkku celkojuvvo beassat cealkámuša buktit ovdal go sáhkku mearriduvvo. Sáhkkocealkimis galget leat dieđut mearrádusaid birra, nugo dat bohtet ovdan nuppi lađđasis, ja galget dan muddui go vejolaš dieđihuvvot sutnje geasa gusket. </em></p>
<p><em type="italic">Son </em><em type="italic">geasa </em><em type="italic">sáhkku </em><em type="italic">celkojuvvo, </em><em type="italic">sáhttá </em><em type="italic">čuoččaldahttit ášši guorahallat eiseválddi sáhkkocealkima. Jus ášši ii čuoččaldahttojuvvo 60 beaivvi </em><em type="italic">sisa dieđiheami rájes, de lea sáhkkocealkimis seamma doaibma go loahpalaš duomus, ja sáhttá čađahuvvot duopmonjuolggadusaid mielde. Boazodoallostivra dahje fylkkaboazodoallostivra sáhttá guhkidit áigemeari. Sáhkkocealkima ii sáhte váidit </em>. </p>
<p><em type="italic">Jus loahpalaš duomu dahje seammadássásaš </em><em type="italic">sáhkkocealkima gohččun ii čuvvojuvvo, de sáhttá Boazodoallostivra dahje fylkkaboazodoallostivra čađahit dárbbašlaš doaimmaid su rehkega nala geasa duopmu dahje sáhkkocealkká guoská, almmá riektecealkámuša haga bággočađahanlága § 13–14 mielde. </em></p>
<p><em type="italic">Mearkkašumit § 13–5: </em>Dáinna mearrádusain boahtá vejolašvuohta čállit sáhkuid. Čuoggás 9.9.3.372 lea dan birra čállojuvvon eambbo. </p>
<p>Go sáhkku celkojuvvo, de sáhttá son geasa datcelkojuvvo, 60 beaivvi sisa gáibidit mearrádusa guorahallot ođđasis. Dán mielde lea vejolaš vuodjit ášši dábálaš duopmostuoluide, muhto dat eaktuda ahte son ieš aktiivvalaččat ovddida ášši. Sáhkkocealkin lea nappo earáládje go dábálaš vuohki man mielde eiseválddit fertejit vuodjit ášši vai ožžot bággočađahanvuođu.</p>
<p>Loahpalaš duomu ja seammadássásaš sáhkko-cealkima váikkuhus lea ahte eiseválddit sáhttet čađahit dárbbašlaš doaimmaid su rehkega nala geasa sáhkkocealkka guoská, nu ahte dasa ii dárbbašuvvo riektecealkámuš bággočađahanlága § 13–14 olis.</p>
<p>Lea evttohuvvon 60 beaivvi áigemearričuoččaldahttit ášši vai boazoáiggát olle guorahallat ja vejolaččat háhkat advokáhttaveahki. Boazodoallu lea dakkár ahte sáhttet gollat oallut beaivvit go ii beasa poastta dahje eará ođđaáigásaš vugiid bokte gulahallat ja dan dihte dárbbašuvvojit guhkit áigemearit go servodagas muđui.</p>
<p>Sáhkku sáhttá celkojuvvot buot dilálašvuođaingoas lága olis lea addojuvvon gohččun. Jus lea gohččojuvvon gaikut lobihis áiddi, de sáhttá celkojuvvot sáhkku jus gohččun ii čuvvojuvvo. <em type="bold">11.13.6 </em><em type="bold">§ 13–6. Bággendoaimmat </em></p>
<p><em type="italic">Boazodoallostivra dahje fylkkaboazodoallostivra sáhtta mearridit bággendoaimmaid, jus gohččun § 13–2 mielde ii leat čuvvojuvvon, ja eará doaimmat eai adno ávkkálažžan. </em></p>
<p><em type="italic">Bággendoaimmat sáhttet leat: </em><em type="italic">a) ahte doaimmahuvvo dárbbašlaš bargu ja bear- </em><em type="italic">ráigeahčču vai sáhttá čađahuvvot gohččun čohk- </em><em type="italic">ket, rátkit, merket, vuojehit eret ja lohkat bohccuid, </em><em type="italic">b) bohccuid goddin dalle go ii sáhte eret vuojehit, c) unnidit ovtta siidaoasis boazologu </em><em type="italic">73, </em><em type="italic">d) gaikut lobihemet ceggejuvvon barttaid, áiddiid ja </em><em type="italic">rusttegiid. </em></p>
<p><em type="italic">Boazodoallostivra ja fylkkaboazodoallostivra sáhttet sirdit iežaset válddi mearridit bággendoaimmaid vuosttaš lađđasa a-bustáva mielde nappo boazodoallohovdii ja fylkkamánnái. </em></p>
<p><em type="italic">Boazodoallostivrra ja fylkkaboazodoallostivrra </em><em type="italic">mearrádusaid a-, b-, c- ja d-bustávaid mielde sáhttá bággočađahit, </em><em type="italic">gč. </em><em type="italic">bággočađahanlága </em><em type="italic">§ 13–2 </em><em type="italic">vuosttaš lađđasa. Mearrádusa vuosttaš lađđasa abustáva mielde sáhttá čađahit almmá nammarievtti duopmocealkámuša haga bággočađahanlága § 13– 14 mielde. Mearrádusat vuosttaš lađđasa b-, c- ja dbustávaid mielde čađahuvvojit bággočađahanlága § 13–14 njuolggadusaid mielde, ja Boazodoallostivra ja fylkkaboazodoallostivra sáhttet gáibidit bággočađaheami, gč. bággočađahanlága § 13–1. </em></p>
<p><em type="italic">Goluid doaimmaide dán paragráfa mielde galgá </em><em type="italic">boazoeaiggát máksit ja dat leat baggobearrama vuođđun. </em></p>
<p><em type="italic">Mearkkašumit § 13–6: </em>Dán paragráfas leat njuolggadusat mearrádusaid bággočađaheami birra. Vástideaddji mearrádus dálá boazodoallolágas lea 34. §. </p>
<p>Dihto dilálašvuođain sáhttá leat dárbbašlašahte eiseválddit ieža fertejit mearrádusaid čađahit bággemiin. Eará váikkuhandoaimmat, omd. bággensáhkku, ii soaitte leat čađahahtti dahje ii leat ábuhan.</p>
<p><em type="italic">Nuppi lađđasis </em>namuhuvvojit vejolaš bággen-doaimmat. <em type="italic">a-bustávas </em>namuhuvvojit iešguđet doaimmatmat sáhttet leat dárbbašlaččat mearrádusaid dárkkisteami dahje čađaheami oktavuođas. <em type="italic">b-bustávas </em>namuhuvvo ahte sáhttá leatdárbbašlaš goddit bohccuid dihto dilálášvuođain. <em type="italic">c-bustávas </em>lea siidaoasi boazologu unnideamibirra. <em type="italic">d-bustávas </em>mielde addo váldi čađahit bággo-doaimmaid go barttat, áiddit ja rusttegat leat lobihemet ceggejuvvon. </p>
<p><em type="italic">Goalmmát lađđasis </em>addo vejolašvuohta sirditválddi fylkkamánnái dahje boazodoallohovdii. Dat gusto dušše doaimmaide namuhuvvon a-bustávas. Eará namuhuvvon dilálašvuođat leat nuduođalaččat ahte kollegiála ásahusat ieža berrejit daid árvvoštallat ja mearridit. </p>
<p><em type="italic">Njealját lađđasa </em>vuosttaš cealkka nanne ahteboazodoalloásahusaid mearrádusain dan mielde lea bággenvuođđu. Ii leat nappo dárbbašlaš duopmocealkámuša dahje sáhkkocealkima bokte oažžut bággenvuođu, gč. § 13–5. Dát lea spiehkasteapmi das mii muđui livččii dábálaš, namalassii ahte ferte vuddjot ášši ovdal go addo bággenvuođđu. </p>
<p><em type="italic">Njealját lađđasa nuppi cealkaga </em>mielde sáhttetboazodoalloeiseválddit čađahit bággenmearrádusa a-bustáva mielde almmá nammarievtti duopmocealkámuša haga bággočađahanlága § 13–14 olis. Dát leat dábálaččat doaimmat mat eai leat nu stuorrát, ja maiguin lea hoahppu. Son geasa mearrádusa čuohcá, sáhttá dasalassin gáibidit ášši bissehuvvot gaskaboddosaččat jus dáhttu ášši gieđahallot duopmostuoluin ja bissehit čađaheami. </p>
<p>Mearrádusaid b-, c- ja d-bustávaid mielde berrelávdegotti oainnu mielde sáhttit bággočađahit dušše jus nammariekti lea dan nannenbággočađahanlága § 13–14 olis. Nammarievtti gieđahallan lea hálddahusa bággenmearrádusa dárkilet guorahallan mii lávdegotti mielas lea dárbbašlaš riektesihkarvuođa dihte.</p>
<p>Lávdegoddi atná viidáseappot vuogasin ahtedat ásahus mii lea b-,c- dahje d-bustáva mielde dahkan mearrádusa, maiddái galgá sáhttitčuoččaldahttit ášši nammariektái mearrádusa bággočađaheami birra. Dán dáfus leat soames geavatlaš bealit vuhtii váldit, geahča 9.8.674.<span type="quote">«Mearkkašahttivuođa-gáibádus»</span> dálá lága 34.§:s ii leat jotkojuvvon. Eiseválddit sáhttet čađahit bággodoaimmaid § 13–6 mielde go leat konkrehtalaččat árvvoštallan ášši, ja dán árvvoštallamii gullá guorahallat man mearkkašahtti dat lea. Dasto lea juo gávnnahuvvon ahte áššái lea almmolaš beroštupmi dan bokte go gohččun lea addon § 13–2 olis. Dasa lassin sáhttet leat dilálašvuođat goas lea dárbbašlaš čađahit bággodoaimmaid boazoeaiggáda guovdu, vaikko su rihkkun lobálaš mearrádusa vuostá iešalddis ii leat numearkkašahtti. Dát sáhttá guoskat stuorát akšuvnnaide main bággu čuohcá buohkaide jus galgá sáhttit čađahuvvot. <em type="bold">11.13.7 </em><em type="bold">§ 13–7. Ráŋggáštusovddasvástádus </em></p>
<p><em type="italic">Jus guhtege rihkku dán lága dahje láhkaásahusaid, gohččosiid, gildosiid dahje eará mearrádusaid mat </em><em type="italic">leat addojuvvon dahje doalahuvvon dán lága vuođul, de ráŋggáštuvvo son sáhkuin jus rihkkun ii deaivvahala garraset ráŋggáštusmearrádusaide. Geahččaleapmi ráŋggáštuvvo seammaládje go ollašuhttojuvvon dahku. Maiddái láhkarihkkun várrameahttunvuođa geažil ja bahádaguide searvan ráŋggáštuvvo. </em></p>
<p><em type="italic">Mearkkašumit § 13–7: </em>Dát lea seamma go 1978-lága 36. § ja geavahuvvo juohke háve go láhka, láhkaásahus ja ovttaskas mearrádus rihkkojuvvo. Lávdeogddi lea ár vvoštallan dárbbašuvvo go garraseappot ráŋgut dihto dilálašvuođain. Buohtastahttit sáhttá njukčamánu 26. beaivvi 1999 nr. 15 lágain searvama birra guollebivdui ja bivdui (searvanlágain, <span type="quote" xml:lang="nob">«deltagerloven»</span>) man mielde sáhttá dubmet giddagassii jus máŋgga geardde rihkku lága dahje eará duođalaš dilálášvuođain. Lávdegoddi lea gávnnahan ahte dákkár mearrádus ii leat dárbbašlaš dás. </p>
<p>Lága mearrádusaid rihkkun mii ráŋggáštuvvo,sáhttá duođalaš dilálašvuođain dagahit ahte massá boazodoallovuoigatvuođa, gč. ráŋggáštuslága 29. §.</p>
<p>Boazodoallovuoigatvuođa massin sáhttá maid-dái dubmejuvvot jus rihkku ráŋggáštuslága mearrádusaid boazodoalu doaimmahettiin. Erenoamáš áiegeguovdil lea dat boazosuolavuođa áššiin dahje jus dubmehallá veahkaválddálašvuođa geažil, geahča muđui lávdegotti mearkkašumiid evttohusa 6. kapihttala mearrádusaide. <em type="bold">11.14 </em><em type="bold">14. Kapihtal. Loahpaheaddji mearrádusat </em><em type="bold">11.14.1 </em><em type="bold">§ 14–1. Láhkaásahusat </em></p>
<p><em type="italic">Departemeanta sáhttá mearridit dárkilet láhkaásahusaid dán lága čađaheapmái. </em></p>
<p><em type="italic">Mearkkašumit § 14–1: </em>Departemeanta sáhttá mearridit dárkilet láhkaásahusaid. Dan vuođul go Sámediggi berre eambbo sear vat boazodoallopolitihkkii, de berrejitláhkaásahusat ráhkaduvvot ovttasráđiid Sámedikkiin. </p>
<p>Láhkaásahusaid ráhkadeapmi berre lund-dolaččat maiddái dahkkot ovttasráđiid boazodoallohálddahusain muđui ja Norgga Boazosápmelaččaid Riikkasear vi berre leat gulaskuddanásahus, gč. hálddašanlága 37.§. <em type="bold">11.14.2 </em><em type="bold">§ 14–2. Fápmuiboahtin </em></p>
<p><em type="italic">Láhka boahtá fápmui dan rájes go Gonagas mearrida. </em><em type="italic">Seammás heaittihuvvo láhka geassemánu 9. beaivvi 1978 nr. 9 boazodoalu birra. Gonagas </em><em type="italic">sáhttá addit gaskaboddosaš mearrádusaid, dás maiddái mearridit man muddui mearrádusat ovddit lága olis ain leat fámus, jus fal eai leat dán lága mearrádusaiguin vuostálaga. </em></p>
</body></document>
