<document xml:lang="sme" id="no_id"><header><title/><genre code="admin"/><author><unknown/></author><translator><unknown/></translator><translated_from xml:lang="nob"/><year>2007</year><wordcount>29914</wordcount><conversion_status type="standard"/><availability><free/></availability><submitter name="" email="divvun@samediggi.no"/><multilingual><language xml:lang="nob"/><language xml:lang="sme"/><language xml:lang="eng"/></multilingual><origFileName>http://www.regjeringen.no/Upload/AID/temadokumenter/sami/sami_rapport_sametingets_formelle_stilling_SA.pdf.pdf</origFileName><parallel_text xml:lang="nob" location="sami_rapport_sametingets_formelle_stilling.pdf"/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision$; </version></header><body><p xml:lang="nob">Side 5 av 86</p>
<p><em type="bold">Álggahus ja čoahkkáigeassu </em></p>
<p><em type="bold">Barggu duogáš </em>Ráđđádallančoahkkimis maid sámediggepresideanta ja bargo- ja searvadahttinministtar doallaba juohke jahkebeali, sohppojuvvui juovlamánu 14.b. 2005:s nammadit bargojoavkku mii galgá ovddidit árvalusa movt sáhtášii ásahit ođđa bušeahttavugiid ráđđehusa ja Sámedikki gaskka ja guorahallat Sámedikki formála sajádaga stáhta ektui. Dán barggu álggaheami duogáš lea guovtti oasis. Cuoŋománus 2005:s ovddiduvvui raporta Sámedikki bearráigeahččanortnegiid birra1. Raportta ráhkadii bargojoavku maid Gielda- ja guovlodepartemeanta lei nammadan ovttasráđiid Sámedikkiin ja Riikarevišuvnnain. Raporttas divvu bargojoavku gažaldaga eambbo iešstivrejeaddji dilálašvuođa birra Sámedikki dáfus. Čujuhuvvo dálá vuostelasvuhtii das go Sámediggi lea sihke stáhtaorgána/hálddašanorgána ja iehčanas álbmotválljen orgána. Bargojoavku oaivvilda ahte vejolaš čoavddus maid seahtá darkileappot guorahallat, lea ásahit Sámedikki sierra riektesubjeaktan nu ahte Sámediggi oažžu seamma iešstivrejeaddji árvvu politihkalaččat ja bušeahta dáfus go fylkkagielddat ja gielddat. Bargojoavku cealká maiddái ahte berre árvvoštallojuvvot movt sámeláhka, Sámedikki juolludanvuogádat ja Sámedikki bearráigeahččanortnegat ja revišuvdna galggašii rievdaduvvot. Sámediggi meannudii raportta miessemánus 2005:s ja dáhtui Gielda- ja guovlodepartemeantta ovttasráđiid Sámedikkiin čielggadit berre go Sámediggi sirrejuvvot sierra riektesubjeaktan. Cuoŋománus 2005:s ovddidii nubbi bargojoavku raportta mas árvaluvvui ásahit stáhtalaš eiseválddiid ja Sámedikki ráđđádallanvugiid. Dán barggu duogáš lei sápmelaččaid vuoigatvuohta beassat ráđđádallat eiseváldiiguin sámiidguoskevaš áššiin mii lea vuoigatvuohta maid álbmotrievttálaš njuolggadusat nannejit, erenoamážit ILO-konvenšuvdna nr.169 iešmearrideaddji stáhtaid eamiálbmogiid ja čearddaid birra. Maiddái digaštallamat das movt ráđđádallan galggai čađahuvvot, ovdamearkka dihte finnmárkkulága barggu oktavuođas lei vuođđun dán bargui. Bušeahttaproseassa ráđđádallamat eai dattege gieđahallojuvvon. Sohppojuvvui dárkileappot ja sierra čielggadit Sámedikki bušeahttaráhkadeami vugiid dannego bušeahttabarggu vuogit dávjá čuoččaldahttet erenoamáš gažaldagaid ja čuolmmaid. Ráđđádallanšiehtadusa vuolláičáliiga sámediggepresideanta ja gielda- ja guovloministtar miessemánus 2005:s2. </p>
<p><em type="bold">Mandáhta </em>Dán barggu mandáhta lea Sámediggi ja ráđđehus ovttasráđiid bidjan: <em type="italic">Bargojoavku galgá árvvoštallat ja buktit evttohusaid dasa movt Sámediggái sáhttá formálalaččat čađahit eanet sorjjasmeahttunis sajádaga. Bargojoavku galgá árvvoštallat vejolaš váikkuhusaid Sámedikki bearráigeahččanortnegiidda ja revišuvdnii ja Sámedikki ášševuolggahangelbbolašvuhtii iešguđetlágán áššiin. Joavku galgá erenoamážit deattuhit vejolaš čovdosiid maid vuođđu lea ahte Sámediggi ain bissu oassin dan juridihkalaš peršovnnas mii stáhta lea. Vejolaš váikkuhusat stáhtaráđiid konstitušuvnnalaš ja </em>1 Bearráigeahččanortnegat Sámedikkis ja Sámedikki várás, Bargojoavkku raporta njukčamánu 2005. Geahča maiddái čilgehusa St. dieđ. nr. 44 (2004-2005) Om Sametingets virksomhet i 2004, kap. 3.2 2 Bargo- ja searvadahttindepartemeantta neahttasiiddut sámiguoskevaš áššiid ráđđádallangeatnegasvuođa birra http://www.regjeringen.no/nb/dep/aid/tema/Samepolitikk/Konsultasjonsplikt-i-samiske-saker.html?id=86931 </p>
<p>Side 6 av 86 <em type="italic">parlamentáralaš ovddasvástádussii Sámedikki juolludemiid hárrái, galget maiddái čielgasit ovdanboahtit. Bargojoavkku mandáhtii eai gula vejolaš gažaldagaŧ mat lea čadnon Sámedikki formála árvui olgoriikkas. Bargojoavku galgá maiddái evttohit bargovugiid ráđđehusa ja Sámedikki bargui Sámedikki bušeahtain. Evttohusa vuođđun galget leat áššáiguoskevaš álbmotrievttálaš geatnegasvuođat mat stáhtas lea eamiálbmoga guovdu, ja dat galgá huksejuvvot daidda álbmotrievttálaš árvvoštallamiidda mat leat stáhtalaš eiseválddiid ja Sámedikki ráđđádallanvugiid raporttas. Bargojoavku galgá árvvoštallat evttohusaid ekonomalaš ja hálddahuslaš váikkuhusaid ja oktavuođa eará lágaide. Bargojoavku ovddida evttohusaidis ovdal njukčamánu 15.b. 2007. </em></p>
<p><em type="bold">Bargojoavku </em>Bargojoavkkus leat leamaš lahttun Sámedikki ja departemeanttaid ovddasteaddjit. Sámedikki ovddasteaddjit leat leamaš ráđđeaddi Carl Erik Moksness, ráđđeaddi Veslemøy Dahl, ráđđeaddi Ingar N. Kuoljok, ossodatdirektovra Tommy Somby, vuolit direktovra Hege Fjellheim Sarre (1.1.2007 rádjái) ja seniorráđđeaddi Torvald Falch (1.1.2007 rájes). Departemeanttaid bargojoavkolahtut leat leamaš vuosttaškonsuleanta Benny Solheim Láhkaossodagas, Justiisadepartemeanttas, ráđđeaddi Nancy V. Olsen, ráđđeaddi Cecilie Haare ja prošeaktajođiheaddji Ninni Kate Rognli Bargo- ja searvadahttindepartemeantta Sámi- ja unnitlogupolitihkalaš ossodagas3. Bargo- ja searvadahttindepartemeanta lea doaibman bargojoavkku jođiheaddjin ja čállin. Joavku álggahii barggus čakčamánu 2006 ja lea doallan 5 čoahkkima. </p>
<p><em type="bold">Bargojoavkku evttohusa čoahkkáigeassu </em>Vuođđomateriálas čilgejuvvo dálá dilli, ee. Sámedikki barggu ja válddi suorgi, dálá bušeahttarutiinnat, ášševuolggahangelbbolašvuohta ja oktavuohta Ráđđehusadvokáhttii. Bargojoavku lea geahččalan addit ollislaš gova Sámedikki doaimmas ja ovdáneamis sihke hálddašansuorggis ja politihkalaš suorggis. Joavku atná mávssolažžan čalmmustahttit Sámedikki iešguđet doaimmaid dannego das lea mearkkašupmi dasa movt Sámediggi berre organiserejuvvot stáhtalaš eiseválddiid ektui. Bargojoavku lea buohtastahttán gielddaid oktavuođa ráđđehussii guorahallan dihte sáhttá go dan sirdit Sámediggái. Dasto leat áigeguovdilis gažaldagat Suoma, Ruoŧa, Canada ja Ođđa Zealándda eamiálbmogiid diliid hárrái čilgejuvvon. Árvvoštallamiid dáfus deattuha bargojoavku ahte Sámediggi lea doaibma mii lea sihke iešstivrejeaddji, álbmotválljejuvvon orgána ja stáhtalaš hálddašanorgána. Lea maiddái deaŧalaš ahte Sámediggi mii lea sápmelaččaid ovddasteaddji orgána, vuoruha sámi kultuvrra, iige ráđđehus. Ráđđádallanriekti lea maiddái guovddážis ráđđehusa ektui. Bargojoavku čujuha ahte dát bealit dahket Sámedikki erenoamáš huksehussan, ja danne lea váttis válljet <span type="quote">”oppalaščovdosiid”</span> Sámedikki dili formaliseremii ráđđehusa ektui, sihke čatnanhámi dáfus ja bušeahttaoktavuođain. Bargojoavkku árvvoštallamat Sámedikki formála dili Sámedikki formála dili čilgehus lea čuovvoleapmi eará bargojoavkku raporttas (ovddiduvvon cuoŋománus 2005:s), mas evttohuvvo ahte <em type="italic">”vejolaš čoavddus maid berre dárkileappot </em>3 2005` čavčča ráđđehusmolsuma oktavuođas sirdojuvvui Sámi- ja unnitlogupolitihkalaš ossodat Gielda- ja guovlodepartemeanttas Bargo- ja searvadahttindepartementii. </p>
<p>Side 7 av 86 <em type="italic">geahččat lea Sámedikki ásaheapmi sierra riektesubjeaktan nu ahte Sámediggi oažžu seamma sorjjakeahtes dili politihkalaččat ja bušeahta dáfus go fylkkagielddain ja gielddain lea”. </em>Dan oktavuođas dáhtui Sámediggi ášši guorahallojuvvot ráđđálaga Sámedikkiin. Sámedikki rievttálaš árvvu hárrái, lea bargojoavku ovddidan ovtta evttohusa mas Sámediggi ain lea oassin stáhta juridihkalaš peršovnnas, ja ovtta evttohusa mas Sámediggi ásahuvvo iešstivrejeaddji riektesubjeaktan. Bargojoavku oaivvilda ahte čoavddus mas Sámediggi ásahuvvo iešstivrejeaddji riektesubjeaktan mii lea formáladit friddja ráđđehusas, jáhkkimis lea buoremus čoavddus dálá geavada ja oainnu vuođul das ahte Sámediggi lea iešstivrejeaddji álbmotválljejuvvon orgána. Bargojoavku oaivvilda dán čovdosa čuovvut dan sorjjakeahtes árvvu mii Sámedikkis juo lea, ja ahte dát čoavddus buorebut čilge gažaldagaid stáhtaráđiid bagadanválddi ja konstitušuvnnalaš ja parlamentáralaš ovddasvástádusa hárrái. Dasto oaivvilda bargojoavku ahte jearaldat Sámedikki ášševuolggahangelbbolašvuođa hárrái čielggašii, ja maiddái ahte ráđđehusadvokáhtas ii leat ovddasvástádus doarjut Sámedikki. Bargojoavku ovddida muđui nai máŋga láhkarievdadusevttohusa mat formaliserejit Sámedikki dili iešstivrejeaddji álbmotválljen orgánan. Bargojoavku čujuha ahte láhkarievdadusevttohusat leat jurddašuvvon ollislaččat. Eanas árvalusat eai leat dan duohken ásahuvvogo Sámediggi sorjjakeahtes riektesubjeaktan dahje ii. Dat leat eanas árvalusat mat njuolggadusnannejit dálá praksisa ráđđehusa bagadanválddi hárrái Sámedikki, ekonomiijahálddašeami ja doarjjahálddašeami guovdu. Bargojoavku evttoha ahte ráđđádallanriekti nannejuvvo sámelágas, ja ahte lága § 1-3 mii mearrida ahte Sámedikki jahkedieđáhus sáddejuvvo Gonagassii, fámohuhttojuvvo. Goappaš modeallat Sámedikki formála dili hárrái, mielddisbuktet ahte sámeláhka ferte rievdaduvvot. Goappaš modeallaid dáfus berre dálá geavat leat njuolggadussan. Evttohus mas Sámediggi ásahuvvo sorjjasmeahttunis riektesubjeaktan mielddisbuktá dasalassin ahte Riikarevišuvnna dárkkisteapmi Sámedikki stáhtajuolludusgeavaheami hárrái ferte láhkaregulerejuvvot. Jus Sámediggi ain galgá leat oassin stáhta juridihkalaš peršovnnas, de oaivvilda bargojoavku ahte gáibiduvvojit dihto lágalaš doaimmat čalmmustahttit gustojeaddji rievtti, ja ahte Sámedikki ášševuolggahangelbbolašvuođa riektedilli berre ain eambbo čielggaduvvot. Ráđđehusadvokáhtta berre geatnegahttojuvvot veahkehit Sámedikki buot áššiin mat eai leat Sámedikki ja stáhtalaš eiseválddiid gaskasaš riiddut jus Sámediggi formaliserejuvvo dainnalágiin ahte šaddá oassin stáhta juridihkalaš peršovnnas. Bargojoavku oaivvilda ahte seađašii árvvoštallat galgá go dat ovdanboahtit njuolga sámelágas. Bargojoavku oaivvilda ahte goappaš modeallaid dáfus galgá hálddašan- ja almmolašvuođaláhka gustot nu movt dál, ja bargiid dilli ii galgga rievdat. Bargojoavkku árvvoštallamat ođđa bušeahttabargovugiid hárrái Bargojoavkku bušeahttabargovugiid evttohus galgá , vrd. mandáhta, vuođđuduvvot daidda álbmotrievttálaš geatnegasvuođaide mat stáhtas leat eamiálbmogiid guovdu. Bargojoavkku evttohus galgá maiddái vuođđuduvvot daidda álbmotrievttálaš árvvoštallamiidda mat leat stáhtalaš eiseválddiid ja Sámedikki ráđđádallanvugiid raporttas. Dasto deattuha maiddái bargojoavku sámepolitihkalaš ovdáneami, erenoamážit Sámedikki ovdáneami iešmearrideaddji álbmotválljejuvvon orgánan. </p>
<p xml:lang="nob">Side 8 av 86</p>
<p>Bargojoavku oaivvilda ahte vuogas bušeahttabargovuohki modealla seahtá - čuovvut álbmotrievttálaš ráđđádallangeatnegasvuođaid - oččodit beaktilet ovttasdoaimma ráđđehusa ja Sámedikki gaskka - bures doaibmat ráđđehusa dábálaš bušeahttaproseassa ektui - bidjat stuorát ovddasvástádusa departemeanttaide go dál lea dakko bokte ahte bušeahttaproseassas deattuhuvvo oktasaš ipmárdus sámi servodaga dilálašvuhtii ja ovdánandárbui - váikkuhit ráđđehusa barggu ja oktiiheiveheami nannemii ja doaimmaheapmái sámiguoskevaš áššiin - nannet Sámedikki vejolašvuođa ieš vuoruhit doaimmaid sámi kultuvrra várás - nannet Sámedikki ságastallama sámi siviila servodagain - láhčit dili ovdánahttit Sámedikki ovddasvástádus- ja fápmosuorggi - váikkuhit dasa ahte čielggadit Sámedikki sorjjakeahtes dili.</p>
<p>Ráđđádallanvugiid ásaheami oktavuođas sohppojuvvui vuođđudit Fágalaš analysajoavkku mii jahkásaččat buktá raportta sámi servodaga dili ja ovdáneami birra ee. sámi statistihkaid vuođul. Bargojoavku navdá dán raportta mávssolaš oassin ođđa bušeahttabargovugiin. Dat lea buorren vuođđun guorahallamiidda sámi ulbmiliid bušeahta ja sámi doaimmaid áŋgiruššamiid oktavuođas. Bargojoavku čielggada golbma iešguđetlágán modealla: <em type="italic">1.modealla </em>vuođđun leat dálá bušeahttarutiinnat ja ráđđádallanvuogit. Modealla mielddisbuktá ahte sámi ulbmiliid bušeahttaráđđádallamiid čađaheapmái ráhkaduvvojit dárkilet njuolggadusat. Dan modealla mielde ovddiduvvo giđđat sierra stuoradiggedieđáhus sámi servodaga dili ja ovdánandárbbu birra, mas ráđđáhus sáhttá Sámediggái addit eanet geatnegahtti signálaid das movt ráđđehus ieš árvvoštallá ee. Sámedikki bušeahttadárbbu čuovvoleami, doaimmaid mat ovddiduvvojit Fágalaš analysajoavkku raporttas ja čuoggáid maid Sámediggi ja iešguđet ráđđehusat leat soahpan maŋemus jagiid ráđđádallančoahkkimiin. Sámi ulbmiliid juolludemiid loahpalaš juohkin ovddiduvvo dattege easkka go stáhtabušeahtta ovddiduvvo golggotmánus. Bargojoavkku lahtut Sámedikki bealis eai oaivvil dán modealla deavdit daid álbmotrievttálaš gáibádusaid mat biddjojit daid doaimmaid ráđđádallamiidda main lea njuolgga mearkkašupmi sápmelaččaide ja Sámedikki riektái ovdánanhttit ja háldet iežas ekonomalaš, sosiála ja kultuvrralaš ovdáneami. <em type="italic">2.modealla </em>vuođđu lea ahte Sámediggái sirdojuvvo dihto proseantaoassi sámi ulbmiliid stáhtabušeahtas. Modealla vuođđu lea ahte sápmelaččain lea riekti iešmearrideapmái ja riekti vuoruhit iežaset ekonomalaš, sosiála ja kultuvrralaš ovdáneami. Bargojoavkku lahtut departemeanttaid bealis eai jáhke dán modealla leat vejolažžan duohtandahkat. <em type="italic">3. modealla </em>vuođđu lea gielddaid ja fylkkagielddaid dilli bušeahttaoktavuođain ja dovddus jahkásaš váldošiehtadallamat stáhta ja ealáhusorganisašuvnnaid gaskka eanandoalu ja boazodoalu siskkobealde. Modealla deattuha maiddái ahte stáhta ja Sámediggi leat ovttaárvosaš bealit, vrd. ráđđádallanvugiid. </p>
<p xml:lang="nob">Side 9 av 86</p>
<p>Modealla mearkkaša ahte giđđat ovddiduvvo stuoradiggeproposišuvdna seammaládje go gielddaid lohkočielggadeami ja boazodoallošiehtadallamiid dáfus, mii mielddisbuktá ahte sámi ulbmiliid bušeahttarámmat leat čielggaduvvon buori áiggis ovdalgo ođđa bušeahttajahki álgá. Dalle buoriduvvo maiddái Sámedikki áššemeannudeapmi aktiivadit, ja Sámediggi sáhttá doaimmahit buriid proseassaid dain ásahusain maidda das lea ovddasvástádus, ja muđui nai sámi siviila servodagas vuoruhemiid hárrái ekonomalaš rámmaid siskkobealde. Modeallaid oppalaš árvvoštallama vuođul lea bargojoavku gávnnahan ahte 3.modealla (šiehtadallamat) buoremusat vuhtiiváldá daid beliid maid bargojoavku lea deattuhan ođđa bušeahttabargovugiid hábmemis.</p>
<p xml:lang="nob">Side 10 av 86</p>
<p><em type="bold">I oassi. Vuođđomateriála – guovddáš surggiid stáhtus </em><em type="bold">1. Álbmotrievttálaš ja našovnnalaš geatnegasvuođat </em><em type="bold">1.1. </em></p>
<p><em type="bold">Riikkaidgaskasaš riektenjuolggadusat </em></p>
<p type="listitem">Norga lea searvan máŋgga riikkaidgaskasaš konvenšuvnnaide, julggaštusaide ja šiehtadusaide  main lea mearkkašupmi eamiálbmogiid ja čearddaid riektedillái. Deaŧalaččamus riikkaidgaskasaš instrumeanttat maid Norga lea dohkkehan dán oktavuođas leat:</p>
<p type="listitem">ON`1966 konvenšuvdna siviila ja politihkalaš rivttiid birra4</p>
<p type="listitem">ILO-konvenšuvdna nr. 169 eamiálbmogiid ja čearddalaš álbmogiid hárrái iešmearrideaddji riikkain5</p>
<p type="listitem">ON`konvenšuvdna mánáid rivttiid birra6, vrd. kapihtal 9</p>
<p type="listitem">Eurohparáđi soahpamuš guovlo- dahje unnitlogugielaid birra7, vrd. kapihtal 7</p>
<p>Eurohparáđi rámmakonvenšuvdna našovnnalaš unnitloguid suddjema hárrái8</p>
<p>Eará riikkaidgaskasaš šiehtadusat main lea mearkkašupmi leat Biologalaš girjáivuođa konvenšuvdna ja Agenda 21, kapihtal 26 eamiálbmogiid ja sin servodagaid dohkkeheami ja nannejumi birra 1992` Birrasa ja ovdáneami máilmmikonferánssa julggaštusas (Riojulggaštus). Álbmotrievttálaččat leat dattege art. 1 ja 27 ON` 1966 konvenšuvnnas siviila ja politihkalaš rivttiid birra, ja 1989` ILO-konvenšuvdna nr. 169 eamiálbmogiid ja čearddalaš álbmogiid hárrái iešmearrideaddji riikkain, dat mat mearridit norgga sámepolitihka rámmaid. Norga lea searvan máŋgga riikkaidgaskasaš konvenšuvnnaide, julggaštsaide ja šiehtadusaide main lea mearkkašupmi eamiálbmogiid ja čearddalaš unnitloguid riektedilálašvuhtii. <em type="bold">1.1.1. </em></p>
<p><em type="bold">Artihkal 27 ON` 1966 konvenšuvnnas siviila ja politihkalaš rivttiid hárrái </em></p>
<p>Art. 27 ON`1966 konvenšuvnnas siviila ja politihkalaš rivttiid hárrái lea guovddáš njuolggadus unnitloguid suddjemis riikkaidgaskasaččat. Artihkal cealká ahte dain stáhtain gos leat čearddalaš, religiovnnalaš dahje gielalaš unnitlogut, eai galgga sii geat daidda unnitloguide gullet, massit rievtti ovttas earáiguin seamma joavkkus ovddidit iežaset kultuvrra, dovddastit ja geavahit iežaset religiovnna dahje atnit iežaset giela. Norgga eiseválddit leat dan rájes go sámeláhka 1987:s meannuduvvui dohkkehan ahte stáhtas lea geatnegasvuohta positiivadit váikkuhit sámi álbmoga eavttuid ovddidit iežaset kultuvrra, ja ahte dát geatnegasvuohta maiddái mearkkaša kultuvrra materiálalaš eavttuid. Dat boahtá čielgasit ovdan Od.prp. nr. 33:s (1986-87) ja Árv. O. nr. 79:s (1986-87) sámelága birra. Od.prp. nr. 53:s (2002-2003) čuožžu ahte SP art. 27 sihke suddje sápmelaččaid vuoigatvuođa ovddidit kultuvrraset, ja geatnegahttá maiddái eiseválddiid čađahit aktiiva doaimmaid dalle go dat dárbbašuvvo kultursuodjaleami gáibádusaid deavdit, ja ahte kulturdoaba ferte dulkojuvvot dainna lágiin ahte maiddái sisttisdoallá kultuvrra materiálalaš eavttuid.9 4 Konvenšuvdnateaksta: http://www.unhchr.ch/html/menu3/b/a_ccpr.htm 5 Sámegillii: http://www.regjeringen.no/se/dep/aid/Fadda-/Samepolitihkka/Konvenuvdna-nr-169-Eamialbmogiid-ja-eard.html?id=451312 6 Konvenšuvdnateaksta: http://www.ohchr.org/english/law/pdf/crc.pdf 7 Konvenšuvdnateaksta: http://conventions.coe.int/treaty/en/Treaties/Html/148.htm 8 Konvenšuvdnateaktsta: http://conventions.coe.int/Treaty/en/Treaties/Html/157.htm 9 Ot.prp. nr. 53 (2002-2003) Om lov om rettsforhold og forvaltning av grunn og naturressurser i Finnmark fylke (Finnmarksloven) kap. 5.5.1</p>
<p xml:lang="nob">Side 11 av 86</p>
<p>Guovddáš gažaldat art. 27 dulkojumis lea leamaš kulturdoahpaga sisdoallu, ja dalle maiddái daid geatnegasvuođaid sisdoallu mat das ovdanbohtet. Artihkal nanne ideealla kultuvrra ja kultuvrralaš ovdanbuktimiid suodjalusa nu go giela ja oskku. Dábálaš dulkojupmi lea ahte njuolggadus maiddái sisttisdoallá sápmelaččaid ollislaš kulturovddideami materiálalaš eavttuid. Njuolggadusa mearkkašupmi sápmelaččaid riektedillái lea vuđolaččat guorahallojuvvon NAČ 1984:18:s Sápmelaččaid riektedili birra. Olu gažaldagat main lei eahpesihkarvuohta 1984:s, leat maŋŋel čielgan ON` olmmošvuoigatvuođa lávdegotti geavada bokte mii goziha konvenšuvnna. Lávdegotti mearrádusat ja cealkámušat nannejit dan dulkojumi mii dahkkui NAČ 1984:18:s art. 27 viidodaga hárrái. Das celkkii Sámi vuoigatvuođalávdegoddi ahte art. 27 ii duššefal suddje stáhtalaš billistemiid vuostá mat gáržžidit joavkku kulturovdanbuktima, muhto ahte stáhtain lea maid dihto geatnegasvuohta sihkkarastit ahte unnitlogut ožžot aktiiva doarjaga. Sámi vuoigatvuođalávdegoddi ákkastalai maiddái ahte art. 27 sisttisdoallá kultuvrra seailluheami ja ovdánahttima materiálalaš eavttuid. ON` olmmošvuoigatvuođalávdegoddi lea atnán dán materiálalaš kulturdoahpaga vuođđun eamiálbmogiid hárrái. Lávdegoddi čujuha maiddái ahte njuolggadus gáibida doaimmaid mat sihkkarastet beaktilis searvama dain mearrádusain mat sidjiide gusket, vrd. 1994`General Comment No. 23 art. 27 radjái. Álbmotriektejoavku NAČ 1997:5 oktavuođas Eamiálbmogiid eananvuoigatvuođat álbmotrievtti ja olgoriikkalaš rievtti mielde, oaivvilda ahte art. 27 dulkojupmi riikkaidgaskasaččat eamiálbmogiid dáfus, lea manname seamma guvlui go ILO-konvenšuvdna nr. 169. Miessemánu 21.b. 1999 láhka nr. 39 olmmošvuoigatvuođaid dili nannema birra norgga rievttis (olmmošvuoigatvuođaláhka) addá siviila ja politihkalaš rivttiid konvenšuvdnii norgga lága árvvu, ja jus leaš vuostelasvuohta de mannet konvenšuvnnaid ja beavdegirjjiid njuolggadusat mat leat namuhuvvon lágas ovdalii eará lágaid njuolggadusaid, vrd. olmmošvuoigatvuođalága § 3. <em type="bold">1.1.2. </em></p>
<p><em type="bold">ILO-konvenšuvdna nr. 169 eamiálbmogiid ja čearddalaš álbmogiid hárrái </em><em type="bold">iešmearrideaddji riikkain </em>76. riikkaidgaskasaš bargokonferánsa (International Labour Organization) dohkkehii 1989:s konvenšuvnna nr. 169 eamiálbmogiid ja čearddalaš álbmogiid hárrái iešmearrideaddji riikkain. Go Norga dohkkehii dan 1990:s de gustogođii konvenšuvdna sápmelaččaide. ILO-konvenšuvdna nr. 169 eamiálbmogiid ja čearddalaš álbmogiid hárrái iešmearrideaddji riikkain lea oktan 1958` ILO-konvenšuvnnain nr. 107 eamiálbmogiid ja eará čearddaid birra geat ollásit dahje muhtun muddui ellet čeardan iešmearrideaddji riikkain, dássožii áidna riikkaidgaskasaš rievttálaš instrumeanttat mat njuolga čilgejit eamiálbmogii suddjema. ILOkonvenšuvnna nr. 169 váldoprinsihppa lea eamiálbmogiid riekti várjalit ja ovdánhattit kultuvrraset, ja eiseválddiid geatnegasvuohta doarjut dan barggu doaibmabijuid bokte. ILO-konvenšuvnnas nr. 169 leat njuolggadusat eamiálbmogiid rievtti birra ieža beassat mearridit iežaset ekonomalaš, sosiála ja kultuvrralaš ovdáneami, beassat oahppat atnit iežaset giela ja beassat ásahit iežaset ásahusaid mat ovddastit daid eiseválddiid guovdu. Konvenšuvdna dohkkeha maiddái eamiálbmogiid dáhtu ja dárbbu beassat hálddašit iežaset ásahusaid, iežaset eallinvuogi ja ekonomalaš ovdáneami. Dakko bokte dohkkehuvvo eamiálbmogiid dáhttu bisuhit ja ovdánáhttit iežaset identitehta, giela ja oskku daid stáhtaid rámmaid siskkobealde gos sii ellet. Konvenšuvnnas leat maiddái njuolggadusat eananvuoigatvuođaid, barggaheami ja bargoeallima, oahpahusa, oaju ja dearvvašvuođa birra. Konvenšuvnnas čilgejuvvojit stáhtaid geatnegasvuođaid oppalaš njuolggadusat. Váldoprinsihpat ovdanbohtet art. 2:s mas celko: ”Ráđđehusain lea ovddasvástádus veahkkálagaid daiguin álbmogiiguin maidda dat gusket, fuolahit koordinerejuvvon ja vuogádatlaš doaimmaid suodja- </p>
<p>Side 12 av 86 lan dihte álbmogiid vuoigatvuođaid ja dáhkidit sin guoskameahttunvuođa.” Dakkár doaibma galgá sihkkarastit ahte guoskevaš álbmoga lahtut galget beassat ávkkástallat vuoigatvuođaiguin ja vejolašvuođaiguin seammaláhkái go earát álbmogis. Dasto galget doaimmat ovddidit ahte daid olbmuid sosiála, ekonomalaš ja kultuvrralaš vuoigatvuođat ollásit duohtandahkkojuvvojit, ja sin sosiála ja kultuvrralaš identitehta, árbevierut ja ásahusat doahttaluvvojit. Dát prinsihppa čiekŋuduvvo ja nannejuvvo art. 4:s nr.2 mas celkojuvvo ahte stáhta lea geatnegahttojuvvon doahttalit eamiálbmogiid čielga dáhtuid go álggaha erenoamáš doaimmat mat sáhttet váikkuhit ovttaskas olbmui dahje eamiálbmogiid ásahusaide, opmodahkii, kultuvrii, bargui dahje birrasii. Sámi oktavuođas mearkkaša dat ahte doaimmat mat váikkuhit dáiddá namuhuvvon surggiide eai sáhte álggahuvvot čielga dáhtuid ja vuoruhemiid vuostá, vuosttažettiin Sámedikki bealis maid ferte gohčodit sámi eanemus legitiima ásahussan.10 ILO-konvenšuvnna nr.169 dohkkehettiin, de lea ráđđehus geatnegahttán iežas ráđđádallat guoskevaš álbmoga ulbmilaš ortnegiid bokte ja erenoamážit sin ovddasteaddji orgánaid bokte go lea árvvoštallame álggahit lágaid dahje hálddahuslaš doaimmaid mat sáhttet njuolgga váikkuhit guoskevaš álbmoga, vrd. art. 6. Dat lea mielddisbuktán ráđđádallanvugiid šiehtadusa stáhtalaš eiseválddiid ja Sámedikki gaskka.11 ILO-konvenšuvnna nr. 169 dohkkehettiin 1990:s, celkkii Norga ahte Norgga láhkavuođđu vástidii konvenšuvdnii, vrd. St. prp. nr. 102 (1989-90). Dát oaidnu dáidá leat veahá rievdan dan maŋŋel, vrd. ráđđehusa láhkaárvalusa i Od. prp. nr. 53:s (2002-2003) Finnmárkkulága birra, ja daid heivehallamiid mat maŋŋel dahkkojuvvojedje dan nammii ahte sihkkareappot deavdit álbmotrievttálaš geatnegasvuođaid, vrd. Árv. O. nr. 80 (2004-2005)12. 2003:s dovddahii ILO áššedovdijoavku ahte ráđđehusa finnmárkkulága evttohus ii deavdán konvenšuvnna mearrádusaid, muhto ahte lávdegoddi sáhttii dohkkehit ráđđehusa evttohusa jus Sámediggi dan dohkkeha.13 ILO-konvenšuvnna nr. 169 dohkkeheami oktavuođas celkkii Sámediggi ahte <span type="quote">”eahpida deavdá go norgga láhkavuođđu ja geavat ollásit daid gáibádusaid mat ovddiduvvojit K-169:s”</span>, vrd. St. prp. nr. 102 (1989-90), siidu 12. Sámediggi dattege čujuhii daidda čielggademiide maid Sámi vuoigatvuođalávdegoddi lei álggahan dainna ulbmiliin ahte vejolaččat ráhkadit ođđa láhkavuođu, ja rávvii dohkkeheami dainna ákkain ahte dohkkeheapmi boahtá cegget gáibádusaid riektečielggadeapmái ja jáhkkimis maiddái dihto láhkarievdadusaid maŋit áigái. Sámedikki prinsihpalaš oaidnu lea 1993 rájes leamaš dat ahte ILO-konvenšuvdna nr. 169 galgá inkorporerejuvvot njuolga olmmošvuoigatvuođalága bokte mii manná ovdalii eará lágaid. ILO-konvenšuvdna nr. 169 ásaha eamiálbmogiid rievttálaš suddjema unnimusmeriid. Ráđđehus oaivvilda ahte Norgga sámepolitihka dáfus eai leat dát mearit goarideaddjin eaige gáržžideaddjin. Muhtun lágat nu go sámeláhka, deavdá máŋgga sajis vel eambbo go dat geatnegasvuođat maid Norga lea badjelasás váldán konvenšuvnna bokte. Maŋŋel go konvenšuvdna nr. 169 fápmuibiddjui de lea Norga raporteren ILO:i nu movt organisašuvnna njuolggadusat 10 Vrd. suoma-norgga-ruoŧa-sámi áššedovdijoavkku davviriikkalaš sámekonvenšuvnna hárrái, s. 146. Geahča http://www.regjeringen.no/Upload/AID/temadokumenter/sami/sami_samekonvensjon_samisk_H-2183.pdf 11 Miessemánu 11.b. 2005:s vuolláičáliiga gielda- ja guovloministtar ja sámediggepresideanta ráđđádallanvugiid šiehtadusa stáhtalaš eiseválddiid ja Sámedikki gaskka. Sámedikki dievasčoahkkin dohkkehii dan geassemánu 1.b. 2005:s. Geassemánu 1.b. 2005` gon.res. bokte mearriduvvui ahte sohppojuvvon vuogit galget gustot olles stáhtahálddahusas. 12 Innst.O.nr.80 (2004-2005) Justiisalávdegotti láhkaárvalus Finnmárkku fylkka eatnamiid ja luondduriggodagaid riektedili ja hálddašeami birra (Finnmárkoláhka). 13 ILO áššedovdijoavku: Norway, 21003, Observation concerning Convention No 169, indigenous and Tribal peoples (1989), paragraph 19</p>
<p>Side 13 av 86 gohččot. Sámediggi lea ovddidan oainnus njuolga ILO:i mildosiin mat čuvvot ráđđehusa raporterema. <em type="bold">1.1.3. </em></p>
<p><em type="bold">Sámi iešmearridanrievtti prinsihppa </em></p>
<p>Álbmogiid iešmearridanrievtti jurdagat leat gávdnon fránskalaš ja amerihkalaš revolušuvnnaid rájes, ja dan vuođđu vuolgá 1700-logu jurdagiin álbmotsuverenitehta birra. Jurdagat leat dađistaga láddan danin álbmotrievttálaš prinsihppan masa dál lea viiddis ovttaoaivilvuohta, ja mas lea nanu riikkaidgaskasaš doarjja. Vaikko riektepinsihpas lea nanu riikkaidgaskasaš doarjja, de ii leat dattege seamma viiddis ovttaoaivilvuohta prinsihpa dárkilet viidodaga hárrái. Iešmearridanrievtti prinsihpa dárkilet sisdoalu hárrái (<span type="quote" xml:lang="eng">”Self-determination”</span>), ja geaidda dat gusto ovdána geažosáiggi riikkaidgaskasaš riektedilis. Vaikko álbmogiid iešmearridanrievtti jurdagat leat guhká gávdnon, de lea aŋkke ovddeš koloniijariikkaid dekoloniseren dat mii lea hábmen prinsihppa riikkaidgaskasaš dulkojumi. Iešmearridanrievtti doaba lea dábálaččat leamaš čadnon dekoloniseremii ja vuollásaš riikkaid sorjjakeahtesvuhtii. Danne lea riekteprinsihppa vuosttačettiin ožžon riekterelevánssa go lea <em type="italic">olgguldas iešmearridanrievttis </em>sáhka, namalassii álbmoga iešmearridanriekti stáhta siskkobealde olggobeal riikkaidgaskasaš beliid guovdu. Ođđa girjjálašvuođas boahtá almmotge ovdan ahte álbmogiid iešmearridanriekti lea juoga mii geažosáiggi ovdána, ja ahte eamiálbmogiid iešmearridangáibádusa ferte dan vuođul árvvoštallat. Geažuhuvvo ahte eamiálbmogiid iešmearridanriekti sáhttá mielddisbuktit eará go árbevirolaš olggobeal iešmearridanrievtti, ja ahte das sáhttá leat mearkkašupmi eará oktavuođain nai go dušše dábálaš koloniseren- ja okkupašuvdnaoktavuođain.14 Dalle ákkastallojuvvo ahte álbmogiid iešmearridanrievtti prinsihpa sisdoallu sáhttá rievddadit dađimielde makkár oktavuođas dat geavahuvvo. Čuoččuhuvvo ahte riekteprinsihppa ferte dynámalaččat dulkojuvvot, ja ahte prinsihppa maiddái sáhttá mearkkašit <em type="italic">siskkáldas iešmearrideami, </em>ovdamearkka dihte go eamiálbmot gáibida iešmearrideami dan stáhtavuođđudusa ektui mii lea sin árbevirolaš eamiálbmotguovllus. St.dieđ. nr. 55:s (2000-2001) Sámepolitihka birra čilge ráđđehus iežas oainnu iešmearridanrievtti hárrái sápmelaččaid guovdu (kap. 4). Ráđđehus eaktuda ahte sámi iešmearrideami ovddideapmi gálgá dáhpáhuvvat dálá sorjjakeahtes ja demokráhtalaš stáhta rámmaid siskkobealde, ja dálá Norgga geográfalaš rájiid siskkobealde. Ráđđehus oaivvilda maiddái ahte iešmearridanrievtti guovddášbealli sápmelaččaid dáfus, sáhttá deattuhuvvot sápmelaččaid mieldemearridanrievtti oktavuođas: <em type="italic">Sápmelaččaid iešmearrideami ovdánahttima deaŧalaš oasit sáhttet deattuhuvvot sápmelaččaid mieldemearridanrievtti oktavuođas. Dán riektái gullá riekti oassálastit buot mearridandásiin láhkaaddin- ja hálddašanáššiin, ja sápmelaččaid politihkalaš vuogádagaid bisuhan- ja ovddidanbarggus. Sápmelaččaid iešmearrideami vuođđu ferte danne leat riekti oassálastit mearrádusain mat váikkuhit sidjiide. Sámi iešmearrideapmi lea, norgga oktavuođas, dalle gažaldat nagoda go min demokráhtalaš vuogádat addit sápmelaččaide doarvái váikkuhanválddi dain našovnnalaš politihkalaš proseassain ja mearrádusain mat sidjiide gusket” </em>(St.dieđ. nr. 55 (2000-2001) siidu 35. Riekti iešmearrideapmái oaivvilduvvo leat vuđolaš oktasaš olmmošvuoigatvuohtan. Dat ovddiduvvo ON-soahpamuša ulbmilis, art. 1:s nr. 2. Dasa lassin ovddiduvvo prinsihppa sullasaš 14 Vrd. earet eará Maivân Clech Lâm, At the edge of the State: Indigenous Peoples and Self-determination, New York, 2000. </p>
<p>Side 14 av 86 mearrádusain ON-konvenšuvnnas siviila ja politihkalaš rivttiid birra (SP) art. 1:s ja ONkonvenšuvnnas ekonomalaš, sosiála ja kultuvrralaš rivttiid birra (ESK) art. 1. Lea guhká digaštallajuvvon gokčá go iešmearridanriekti maiddái eamiálbmogiid ásahuvvon stáhtaid siskkobealde. ON`olmmošvuoigatvuođalávdegoddi lea máŋgii čuoččuhan ahte maiddái eamiálbmogat gullet SP ja ESK art. 1 vuollái. Norgga ráđđehusa njealját áigodatraportta meannudettiin golggotmánus 1999:s., dáhtui Olmmošvuoigatvuođalávdegoddi Norgga ráđđehusa čilget movt sápmelaččaid iešmearridanrievtti SP ja ESK vuođul sáhttá implementeret. Go Olmmošvuoigatvuođalávdegoddi meannudii Norgga viđát áigodatraportta, de cealká lávdegoddi ahte illuda stáhtalaš eiseválddiid ja Sámedikki ráđđádallanvugiid šiehtadusain mii dohkkehuvvui miessemánu 11.b. 2005:s, ja maiddái finnmárkkulága dohkkehemiin mii ovdánahttá konvenšuvnna 1. ja 27. artihkkaliid. Sámediggi ja ráđđehus leat dattege dovddahan goabbatlágán oainnu das ahte gullet go eamiálbmogat art. 1 vuollái SP:s ja ESK:s. Iešmearridanrievtti sisdoallu ja viidodat go dan galgá čađahit demokráhtalaš stáhta siskkobealde, lea ain ovdáneame. ILO-konvenšuvdna nr. 169 art. 7 nanne ahte eamiálbmogis lea riekti ieš vuoruhit ja dárkut iežas ekonomalaš, sosiála ja kultuvrralaš ovdáneami. ILO-konvenšuvnna nr. 169 art. 7 vástida iešmearridanrievtti sátnádeapmái oktasaš art.1:s nr. 1:s ON` konvenšuvnnain siviila ja politihkalaš rivttiid birra ja ekonomalaš, sosiála ja kultuvrralaš rivttiid birra.15 Vaikko ILOkonvenšuvnnas nr. 169 leat dihto mearrádusat main leat oasit mat gusket sámi iešmearrideapmái, de ii leat aŋkke riekta atnit konvenšuvnna vuođđun čuoččuhit sámi iešmearrideami álbmotrievttálaš ipmárdusa mielde dannego konvenšuvnnas lea sierra mearrádus art. 1:s (3) mii mielddisbuktá ráddjema álbmogiid iešmearrideami rievtti hárrái. Dás ferte dattege deattuhit ahte ILO ieš cealká ahte ILO-konvenšuvdna nr. 169 ii ásat makkárge oppalaš ráddjema eamiálbmogiid iešmearridanrievtti hárrái, ja ahte dan sáhttá ovttastit vaikko makkár riikkaidgaskasaš instrumeanttain mii ásaha dahje definere dakkár rievtti eamiálbmogiidda.16 <em type="bold">1.2. </em></p>
<p><em type="bold">Sápmelaččaid stáhtarievttálaš dilli </em></p>
<p>Sámi álbmoga erenoamáš stáhtarievttálaš dilli boahtá ovdan iešguđetládje Ruoŧas, Suomas ja Norggas (geahča maiddái kap. 5). Sápmelaččaid vuođđonjuolggaduslaš dilálašvuohta nannejuvvo njuolga Suoma ja Norgga vuođđolágain. Norgga beale sápmelaččaid vuođđonjuolggadussuodji lea nannejuvvon Vuođđolága § 110A:s. Njuolggadus lasihuvvui miessemánu 27.b. 1988 ja čuodjá ná: <em type="italic">Stáhta eiseválddit leat geatnegahtton lahčit dili nu ahte sámi álbmot sáhttá sihkkarastit ja ovdánahttit gielas, kultuvrras ja servodateallimis.” </em>Vaikko Ruoŧabealde ii regulerejuvvo sápmelaččaid erenoamáš dilli njuolgga, de leat Ruoŧas aŋkke eará riektegálduid mielde geatnegasvuođat sámi álbmoga guovdu nu go omd. <span type="quote" xml:lang="nob">”Protokoll 3 om det samiska folket”</span>17. Lassin formála stáhtarievttálaš njuolggadusaide, de lea maiddái dohkkehuvvogoahtán ahte sápmelaš álbmot galgá beassat eallit iežas guovllus davviriikkalaš stáhtaásahemiid oktavuođas. Okta guhte álgoálggus juo sátnádii dán vuođđojurdaga lei alimusrievttijustitiarius 15 Vrd. suoma-norgga-ruoŧa-sámi áššedovdijoavkku árvalusa davviriikkalaš sámekonvenšuvdnii, s. 147 16 Henriksen, Scheinin, Åhrén: Sámi álbmoga riekti iešmearrideapmái, s.309-310, <em type="italic">Davviriikkalaš sámekonvenšuvdna: Suoma-norgga-ruoŧa-sámi áššedovdijoavkku árvalus, geigejuvvon golggotmánu 26.b. 2005. </em>Oslo 2005 17 Davviriikkalaš stáhtaid EO-miellahttovuođa šiehtadallamiid oktavuođas 1994:s, mearriduvvui ahte lea dárbu čielggadit árbevirolaš sámi sierravuoigatvuođaid nu movt dat ovdanbohtet guđege riikka rievttis, ja Romatraktáhtas. Protokoll 3 lei dakkár čielggadeapmi. Dát beavdegirji lea dál oassi EO-njuolggadusain ja njuolgga geatnegahtti sihke Supmii ja Ruŧŧii. </p>
<p xml:lang="nob">Side 15 av 86</p>
<p>Carsten Smith18. Gonagas Harald dovddahii dán vuođđojurdaga goalmmát Sámedikki rahpansártnis golggotmánu 7.b. 1997: <em type="italic">"Norgga stáhta lea vuođđuduvvon guovtti álbmoga guvlui – dáččaid ja sápmelaččaid. Sámi historjá lea nannosit čadnon dáčča historjái. Dál fertet atnut ándagassii daid vearredaguid ovddas maid Norgga stáhta ovdal lea dahkan sámi álbmoga guovdu garra dáruiduhttinpolitihka bokte Danne lea norgga stáhtas erenoamáš ovddasvástádus lahčit dili nu ahte sámi álbmot sáhttá hukset nanu ja gievrras servodaga”. </em>Dát oaidnu boahtá maiddái ovdan máŋgga eará oktavuođain, ee. St.dieđ. nr. 21:s (1999-2000) <span type="quote" xml:lang="nob">”Menneskeverd i sentrum”</span>19, ja Norgga raporteremis ON`olmmošvuoigatvuođalávdegoddái 2004:s20. Mieđiheapmi dasa ahte stáhtas lea ovddasvástádus ovddeš vearredaguide sápmelaččaid vuostá lea maiddái mieđiheapmi mas lea stáhtarievttálaš sisdoallu. Dat lea váldon mielde St.dieđ. nr. 21:s (1999-2000) čuokkis 4.6.2: <em type="italic">”Sápmelaččat leat šaddan gillát garra ja guhkilmas dáruiduhttinpolitihka... Politihkka mielddisbuvttii duođalaš olmmošvuoigatvuođa rihkkumiid.” </em>21 Sihke Vuođđolága § 110a, dohkkeheapmi das ahte Norga lea ásahuvvon guovtti álbmoga guvlui ja ovddeš vearredaguid mieđiheapmi , mearkkaša ahte stáhta politihkka sápmelaččaid guovdu lea ođastuvvon. Dáid beliid rievttálaš sisdoalu ferte dulkot seanadeami ja ođasteami doahpagiid vuođul.22 Ovddeš norgalaš našovnnalaš <span type="quote">“oktakultuvrralaš”</span> iešgovva lea eahpitkeahttá rievdame. Nubbi gažaldat lea mielddisbuktet go dát prinsihpat geatnegasvuođaid eiseválddiide, mat leat viidábut go dat mii ovdal lea leamaš vuođđun Vuođđolága § 110a olis. Go § 110a dohkkehuvvui, de ii čalmmustahttojuvvon ovddasvástádus divvut daid vahágiid maid dáruiduhttinpolitihkka mielddisbuvttii. Dat ovdáneapmi mii lea leamaš maŋŋel § 110a dohkkeheami, mielddisbuktá stáhtii eará ja viidát ovddasvástádusa go dat mii lea dássožii leamaš. Stáhta ovddasvástádus dán oktavuođas, lea maiddái vuođđun sáme- ja eamiálbmotpolitihka guovddáš prinsihpaide, nu movt ovdamearkka dihte boahtá ovdan Norgga raporttas ON`olmmošvuoigatvuođalávdegoddái 2004:s23: <em type="italic"><span type="quote" xml:lang="eng">“The aim of the Govenment’s policies is thus not to give the Sami a special position, but to reverse the negative effects of the previous policy of Norwegianizing Sami Culture”</span> </em>. 18 Lov og Rett, 1990 s. 511. 19 St.dieđ. nr. 21 (1999-2000) <span type="quote" xml:lang="nob">”Menneskeverd i sentrum”</span> kap. 4.6.2 <em type="italic">Det samepolitiske feltet. </em>20 <span type="quote" xml:lang="eng">“Implementation of the international covenant on civil and political rights, November 2004, “The fifth report of Norway, Request of Human Rights Committee in its concluding observations on Norways’s fourth periodic report to submit the report by October 2004 (CCPR(C/79/Add.112).”</span>: <em type="italic"><span type="quote" xml:lang="eng">“238. The Sami people are defined as an indigenous people according to ILO Convention No 169 concerning Indigenous and Tribal Peoples. The basis of the Government’s policies towards the Sami people is that the Norwegian State was originally established on the territory of two peoples: the Norwegians and the Samis. They both have the same right to maintain and develop their language and their culture.”</span> </em>21 Geahča http://www.regjeringen.no/nb/dep/ud/dok/regpubl/stmeld/19992000/Stmeld-nr-21-1999-2000-.html?id=192704 22 Seanadeapmi ja ođasteapmi mearkkaša proseassa man ulbmilin lea ásahit oktasaš duohtavuođagova ovddeš daguin ja boahttevaš proseassa man vuođđun lea oktasaš vuoiggalašvuođa áddejupmi mainna sáhttá oččodit seanadeami. Olmmošvuoigatvuođadutki guovttos Skaar ja Andreassen leaba deattuhan ahte ekonomalaš ja sosiála juohkin ja juolludeapmi ođđa demokráhtalaš dilálašvuođas lea deaŧalaš bealli seanadanproseassain. Dutkit deattuheaba návcca čađahit ekonomalaš politihka mas lea juohkinmálle mii doarju morálalaš seanadeami, vrd. Andreassen og Skaar ”Forsoning eller rettferdighet?”, Cappelen 1998, s. 24. 23 Implementation of the international covenant on civil and political rights, November 2004, “The fifth report of Norway, Request of Human Rights Committee in its concluding observations on Norways’s fourth periodic report to submit the report by October 2004 (CCPR(C/79/Add.112). </p>
<p xml:lang="nob">Side 16 av 86 <em type="bold">2. Sámediggi </em><em type="bold">2.1. </em></p>
<p><em type="bold">Sámedikki doaimma válddahallan </em></p>
<p>Sámediggi ásahuvvui geassemánu 12.b. 1987 nr. 56 lága Sámediggi ja eará sámi riektedilit (sámelága) vuođul. Sámediggi lea ásahuvvon sápmelaččaid ovddasteaddji álbmotválljen orgánan sápmelaččaid várás. Sámedikkis lea parlamentáralaš politihkalaš vuogádat, mas Sámediggeráđđi vuođđuduvvo Sámedikki dievasčoahkkima eanetlogu vuođul, ja ráđis lea čađaheaddji ja hálddahuslaš doaimma politihkalaš ovddasvástádus. Dat maid ovdanboahtá čielgasit čoahkkinjođihangotti sierra bargoveaga bokte mii organisere ja doaimmaha dievasčoahkkima doaimma. Oppalaš doaba Sámediggi sisttisdoallá čuovvovaš doaimmaid: 1) <em type="italic">dievasčoahkkin </em>(parlameantadoaibma mas leat lávdegodde- ja dievasčoahkkimat njeal-je geardde jagis, čoahkkinjođihangoddi mas lea sierra čállingoddi mii jođiha ja hálddaša dievasčoahkkima doaimma), 2) <em type="italic">Sámediggeráđđi </em>(dievasčoahkkima eanetlohku válljen, politihkkaovddidandoaibma, ja parlamentáralaš ovddasvástádus dievasčoahkkima ektui), 3) <em type="italic">doarjjastivra </em>(doarjjahálddašanovddasvástádus daid njuolggadusaid mielde maid dievasčoahkkin lea bidjan ja hálddahusa rávvagiid mielde) ja <em type="italic">giellastivra </em>(sámi terminologiijja ja čállinvuogi fágalaš mearrádusorgána), 4) <em type="italic">fágalaš hálddašeapmi ja hálddahuslaš doaibma </em>(oahpahuslága, kulturmuitolága ja sámelága doaimmaid hálddašeapmi, ja iešguđetlágán gulaskuddanáššit mat guoskkahit doaimmaid main lea mearkkašupmi sámi servodahkii, ja maiddái ollislaš doaimma ekonomiija ja bargiidstivren.). </p>
<p>Heive dadjat ahte Sámedikki doaibma sulastahttá Stuoradikki, ráđđehusa, departemeantta ja direktoráhta barggu mii gokčá eanas servodatsurggiid. Sámedikki formála ja duohta váldi iešguđet surggiin lea máŋggasuorat ja iešguđetlágán. <em type="italic">Figuvra 1. Sámedikki politihkalaš organiseren </em></p>
<p xml:lang="nob">Side 17 av 86</p>
<p>Sámedikki máŋggageardánis doaibma dagaha ahte dat áddejuvvo iešguđetládje iešguđet oktavuođain, ja eandalii dannego dulkojuvvo ollislaš politihkalaš orgánan, erenoamášberoštupmin dahje vuollásaš etáhtan. Dat lea hástaleaddji sihke stáhtalaš eiseválddiide ja máŋgii maiddái Sámediggái alcces. Sámediggi lea sakka ovdánan maŋemus jagiid.24 Ovdal lei organiserejuvvon vuollásaš ráđiide main ledje iežaset hálddahusat čielga surggiid siskkobealde, muhto dál lea Sámediggeráđis ollislaš ovddasvástádus dievasčoahkkima guovdu. Seammás lea Sámediggi maŋemus jagiid váldán badjelasás olu doaimmaid nugo Sámi oahpahusráđi ja Sámi sierrabibliotehka, ekonomalaš doarjjaortnegiid sámi ásahusaide ja gielddaide ja olu eará doarjjaortnegiid mat leat jurddašuvvon sámi álbmogii. <em type="bold">2.2. </em></p>
<p><em type="bold">Sámediggi ovddasteaddji álbmotválljejuvvon orgánan </em></p>
<p>Sámediggeválggat dollojuvvojit oktanis stuoradiggeválggain juohke njealját jagi. Sámediggi lea bajemus válgaváldi Sámedikki válggain. Stuoradiggi dohkkeha Sámedikki válganjuolggadusaid, ja Gonagas stáhtaráđis dohkkeha láhkaásahusaid. Buohkain geain lea jienastanvuoigatvuohta biire gielddastivraválggas, ja geat válgabeaivvi lea čállojuvvon biire sámi jienastuslohkui, lea jienastanvuoigatvuohta Sámedikki válggain. Sámediggi ráhkada sámi jienastuslogu álbmotregistara dieđuid vuođul, maŋemus válgga sámi jienastuslogu vuođul ja daid gáibádusaid vuođul mat lea ovddiduvvon sisačáliheami dahje sihkkuma dáfus válgaáigodagas. Sámi jienastuslohku dollojuvvo gielddaid mielde. Skábmamánu 1.b. ledje 12 538 olbmo čálihuvvon sámi jienastuslohkui. Sámedikki ovddasteaddjit válljejuvvojit 13 válgabiires25. Juohke válgabiires leat 3 ovddasteaddji. Dasto válljejuvvojit 4 dássenáirasa dan njealji válgabiires gos leat eanemusat jienastan. Sámedikki dievasčoahkkimis leat dalle 43 áirasa. Sámediggi vállje čoahkkinjođihangotti mas lea jođiheaddji (Sámedikki dievasčoahkkinjođiheaddji), nubbinjođiheaddji ja golbma lahtu. Dat čađahuvvo gorrelohkoválgan. Čoahkkinjođihangoddi ráhkada áššelisttu, gohčču Sámedikki dievasčoahkkimii ja jođiha dievasčoahkkimiid. Maŋŋel go Sámediggi lea konstitueren iežas maŋŋel válggaid, de válljejuvvo válgalávdegoddi mas leat 5 lahtu ja liikka olu várrelahtut. Válgalávdegoddi oažžu Sámedikkis válddi buktit árvalusa lávdegottiid, doarjjastivrra ja Sámi parlamentáralaš ráđi lahtuid válljemis. Joavkkuid evttohusaid mielde vállje Sámedikki dievasčoahkkin Sámediggeráđi mas leat 5 ovddasteaddji. Sámedikki dievasčoahkkin jienasta olles ráđi čoahkádusa. Sámediggeráđđi válljejuvvo jus oažžu eambbo go beali dain jienain mat ledje vuosttas jienasteamis. Danne lea Sámediggeráđđi vuođđuduvvon čielga eanetlogu vuođul Sámedikki dievasčoahkkimis. Sámedikki dievasčoahkkin vállje lahtuid njealji lávdegoddái. Plána- ja ruhtadanlávdegottis leat 14 lahtu, Bajásšaddan- ja oahpahuslávdegottis leat 13 lahtu, Ealáhus- ja kulturlávdegottis leat 11 lahtu ja Bearráigeahččanlávdegottis leat 5 lahtu. Jahkásaččat dollojuvvojit 4 dievasčoahkkima ja 4 lávdegoddečoahkkima. Lávdegottit galget ovddidit árvalusaid dievasčoahkkimii dain áššiin maid čoahkkinjođihangoddi sádde lávdegottiide. Bearráigeahččanlávdegoddi galgá ovddidit árvalusaid sierra mearriduvvon njuolggadusaid mielde. 24 Bjørn Bjerkli ja Per Selle čilgeba dán ovdáneami kap. 2:s <em type="italic">Sametinget – kjerneinstitusjonen innenfor den nye samiske offentligheten </em>i <em type="italic">Samer, makt og demokrati. Sametinget og den nye samiske offentligheten </em>, Gyldendal 2003. Girji almmuhuvvui Fápmo- ja demokratiijačielggadeami oktavuođas. 25 Vrd. sámelága § 2-4. <em type="italic">Valgkretser og mandatfordeling </em>. </p>
<p xml:lang="nob">Side 18 av 86</p>
<p>Go Sámediggi ođđasis organiserejuvvui 2000:s ja Sámi kulturráđđi, Sámi ealáhusráđđi, Sámi kulturmuitoráđđi ja Sámi oahpahusráđđi heaittihuvvojedje, ásahii Sámediggi 2001:s Sámedikki doarjjastivrra mas lea ovddasvástádus hálddašit Sámedikki doarjjaruđaid. Sámedikki doarjjastivrra njuolggadusat dohkkehuvvojedje Sámedikkis skábmamánu 9. 2000:s ja bohte fápmui ođđajagimánu 1.b. 2001:s. Doarjjastivrra čieža lahtu leat válljejuvvon Sámedikki áirasiid ja várreáirasiid gaskkas. Lahtut válljejuvvojit ovtta válgaáigodahkii. Sámedikki doarjjastivrra njuolggadusaid § 1 mielde lea Doarjjastivra Sámedikki hálddašanorgána daid foanddaid ja doarjjaruđaid ovddas maid Sámediggi bidjá doarjjastivrii hálddašit.26 Stivra hálddaša earet eará Sámi ovdánahttinfoandda ja Sámi kulturfoandda. Dasa lassin hálddaša stivra máŋggaid kultur- ja ealáhusovdánahttin, oahpahus, giella, kulturmuitosuodjalus ja dearvvašvuođa- ja soaiálabálvalus stipeanda- ja doarjaortnega. Sámedikki dievasčoahkkin juolluda jahkásaččat ruđaid maid stivra hálddaša. Dat ortnegat maid Sámedikki doarjjastivra hálddaša, ovdanbohtet Sámedikki jahkásaš bušeahtas. Sámediggeráđđi galgá jođihit ja doaimmahit Sámedikki bissovaš doaimma. Sámediggeráđđi ovddida áššiid čoahkkinjođihangoddái mii fas ráhkada áššelisttu ja juohká áššiis lávdegottiide. Lávdegottit ovddidit dasto árvalusaid dievasčoahkkimii. <em type="bold">2.3. </em></p>
<p><em type="bold">Sámedikki hálddahus </em>2007:s ledje Sámedikkis su. 120 hálddahusbargi. Go Sámediggi ásahuvvui 1989:s, válddii dat badjelasás Norgga sámiráđi bargguid, ja maiddái Norgga sámiráđi hálddahusa mas ledje 7 bargi27. Dađistaga go Sámedikki doaibma viiddui hálddašanortnegiid sirdima geažil, de leat maiddái hálddahuslaš resurssat lassánan. Sámediggi lea dattege máŋgii cuigen go hálddahuslaš resurssat eai leat lassánan hálddašanortnegiid sirdima oktavuođas. Hálddahusa viiddideapmi lea maiddái čadnon Sámedikki politihkalaš doibmii mii dađistaga viidána – ja mii fas lea sámepolitihkalaš ovdáneami ja eamiálbmotrievtti riikkaidgaskasaš ovdáneami boađus. Sámedikki hálddahusas leat, vrd. kap. 2.1, olu iešguđetlágán doaimmat ja dat lea máŋgii leamaš ođđasis organiserejuvvon, politihkalaš dási organiserema mielde. Jagiid maŋŋel Sámedikki ásaheami lassánii bargiidlohku 15 bargái 1992:s. 1993 rájes oaččui Sámediggi sámi giellaruđaid ja sámi kulturruđaid hálddašeami ja sámi kultursuodjalandoaimmaid departemeanttain siskkáldas ja olggobeal proseassaid maŋŋá.28 Skábmamánu 1992:s mearridii Sámediggi ásahit fágapolitihkalaš vuollásaš ráđi mii galggai hálddašit daid sámi doarjjaortnegiid mat dalle sirdojuvvojedje Sámediggái. Seammás mearriduvvui ahte vuollásaš ráđiid hálddahusat galge biđgejuvvot sámi guovllus. Dáid ortnegiid sirdima oktavuođas oaččui Sámediggi 13 ođđa virggi (ja daidda gullevaš doaibmaruđa)29. 1994:s ásahuvvui Sámi kulturmuitoráđđi ja dat šattai Sámedikki vuollásažžan. Birasgahttendepartemeanta ruhtadii 1999 rádjái 12 virggi kultursuodjalusbargui.30 Sámi kulturmuitoráđđi heaittihuvvui 2000:s ja dan hálddahus šattai de ossodahkan Sámedikki hálddahusas. 26 Sámedikki mearrádus áššis 44/00 Sámedikki doarjjastivrra njuolggadusat. 27 Gielda- ja guovlodepartemeantta St.prp. nr. 1 (1989-90) siidu 54. 28 Geahča 1991`raportta: Overføring av oppgaver og myndighet til Sametinget. Tilråding fra en interdepartemental arbeidsgruppe: http://www.regjeringen.no/Upload/AID/temadokumenter/sami/sami_rapporter_Sametinget_1991.pdf 29 Vihtta virggi Sámi giellaráđđái ja Sámi kulturráđđái, njeallje sámi kulturmuitobargguide, golbma virggi ásahii Stuoradiggi bušeahttameannudeami oktavuođas mat várrejuvvojedje Sámi kulturráđđái, ja okta virgi (váldo)hálddahusa oppalaš nannemii, vrd. KAD` St.prp. nr. 1 (1992-93) siidu 60 ja 25.1.1993` juolludusreivve. 30 Earret dan njeallje virggi mat sirdojuvvojedje 1993:s (vrd. nohta ovdalis), oaččui Sámediggi 1994:s njeallje ođđa virggi, vrd. GGD`juolludusreivve 19.1.1994. 1995:s guokte virggi kulturmuitosuodjalussii mii ruhtaduvvui </p>
<p xml:lang="nob">Side 19 av 86</p>
<p>Stuoradiggi dohkkehii 1997:s bušeahttaođasteami mii mielddisbuvttii ahte juolludusnjuolggadusaid § 10 ja virgevuođđovuogádat heaittihuvvui. Dat mearkkašii ahte Sámediggi ieš sáhtii lasihit bargiid go fal bálkágolut ledje doaibmajuolludusa siskkobealde. 1997:s ledje Sámedikkis 40 hálddahusbargi. 1999 rájes go Sámediggi álggii nettobušetteret (geahča kap. 2.10), de lea Sámedikki dievasčoahkkima duohken juohkit ruđaid poasttaide, ja nu maiddái mearridit ruhtajuolludusa Sámedikki hálddahuslaš resurssaide. Sámediggevisti Kárášjogas rahppojuvvui almmolaččat skábmamánu 2.b. 2000:s. Seamma jagi šattai Sámi sierrabibliotehka mii ovdal lei leamaš gieldda doaimma vuolde, Sámedikki vuollásažžan31. Sámediggi organiserii dalle bibliotehka oassin Bibliotehka- ja diehtojuohkinossodahkii. Sámi sierrabibliotehka lea sámediggevistti guovddážis ja dohko besset buohkat geat dárbbašit sámi girjerájusbálvalusaid. Sámi oahpahusráđđi mii ásahuvvui 1976:s Girko-, oahpahus- ja dutkandepartemeantta ráđđeaddi orgánan heaittihuvvui 1.1.2000:s. Oahpahusráđi hálddahus sirdojuvvui Sámediggái seammás go olu doaimmat maid šadde Sámedikki vuollái. Dalle lassánii Sámedikki bargiidlohku 25 bargiin. Go Mánáid- ja bearašdepartemeanta 1.1.2000:s sirddii sámi mánáidgárddiid sierradoarjaga (7 milj. kruvnna 2000:s) Sámediggái, lasihii vel departemeanta juolludusa 1,1 milj. kruvnnuin ja eaktudii ahte várrejuvvojit doarvái hálddahuslaš resurssat hálddašit ortnega. Sámediggi mearridii bidjat 0,6 milj. kruvnno (ovtta virggi) dán bargui.32 Miessemánus 2000:s mearridii Sámediggi rievdadit Sámedikki struktuvrra ja vuollásaš fágaráđiid. Ráđit heaittihuvvojedje ja mearriduvvui ásahit politihkalaš doarjjastivrra ja fágalaš giellastivrra. Duogážin dasa lei ahte Sámediggi dáhtui eanet ollislaš hálddašeami ja čielgadet rollajuohkima. Dat buvttii váikkuhusaid vuollásaš ráđiid hálddahusaide. Dat šadde dalle Sámedikki hálddahusa vuollái, mii Sámedikki mearrádusa mielde organiserejuvvui ossodagaide. 1.1.2002 rájes oaččui Sámediggi hálddašanovddasvástádusa máŋgga ortnegii maid Kulturdepartemeanta ovdal lea hálddašan33. Kulturdepartemeanta lasihii juolludusa dáidda ortnegiidda 2,9 milj. kruvnnuin ovddit jagi ektui, nu ahte ollislaš juolludus lei 29,1 milj. kruvnno. Kulturdepartemeanta eaktudii ahte hálddahuslaš resurssat galge gokčojuvvot dáinna juolludusain,</p>
<p>BD bušeahta bokte – 1996 rájes biddjui dat ruhta Sámedikki bušehttii. 1998:s juolluduvvui ruhta ovtta virgái kulturmuitosuodjalusbarggus, vrd. juolludusreivve 8.1.1998, ja 1999:s juolluduvvui ruhta ásahit kantuvrra Nordlándii, vrd. 1999`juolludusreivve. Departemeanta ii leat lasihan hálddahuslaš resurssaid dán bargui 1999 rájes. Sámediggi lea dattege atnán ovtta oasi BD`bušeahta jahkásaš juolludusas sámi kulturmuitosuodjalusa (2 milj. kr. jahkásaččat 2003 rájes) prošeaktavirgái. 31 Juolludus bibliotehkii duppalastojuvvui 1999 rájes 2000 rádjái 3,5 miljovnna kruvdnii. Das ledje 2 ođđa virggi (oktiibuot 4 bargi). 2000:s ja 2001:s oaččui Sámediggi ruđaid bibliotehkii Stáhta bibliotehkabearráigeahčus mii maiddái ráhkadii juolludusreivve. 2002 rájes bohte ruđat bibliotehkii oassin Kulturdepartemeantta juolludusas. 32 Nammaduvvui bargojoavku (Mánáid- ja bearašdepartemeanta, Gielda- ja guovlodepartemeanta ja Sámediggi) mii árvvoštalai sámi mánáidgárddiid ovddasvástádusa sirdima, dás maiddái ekonomalaš ja hálddahuslaš váikkuhusaid Sámediggái. Raporta ovddiduvvui čuoŋománus 2000:s. 33 Juolludusat ulbmiliidda 2001:s: Sámi festiválat (0,4 milj. kr), Sámi dáiddastipeanda ja stipeandalávdegoddebuhtadus (1,2 milj. kr), Čájáhusbuhtadus sámi dáiddaásahusaide (0,1 milj. kr), Beaivváš Sámi Teáhter (10,2 milj. kr), Báikenammabálvalus (1 virgi, 0,5 milj. kr), Sámelága giellanjuolggadusaid čuovvoleapmi, Johtti girjerájusbálvalus – sámi girjebusset (3,2 milj. kr), Sámi museat museaid doarjjaortnega vuolde (3,6 milj. kr), Sámi vuorkádávvirat (2,87 milj. kr), Sámi arkiiva (0,65 milj. kr), Sámi sierrabibliotehka (3,6 milj. kr).</p>
<p>Side 20 av 86 mii sirdojuvvui 50-postii34. Earret dan virggi mii čuovui báikenammabálvalusa, mearridii Sámediggi bušeahttamearrádusastis ásahit ovtta virggi mii fuolaha museafágalaš hástalusaid. Sámedikkis lea áššehivvodat sakka lassánan maŋemus jagiid. 1999:s registrerejuvvojedje veahá vuollel 18 000 dokumeantta, 2005:s ledje olles 27 000 dokumeantta, ja 2006 fas registrerejuvvojedje sullii 25 500 dokumeantta (geahča mielddus 2). Áššehivvodaga lassáneapmái leat máŋga siva. Sámediggi lea váldán badjelasás ortnegiid hálddašeami máŋgga departemeanttas (geahča mielddus 3). Go sámepolitihkalaš ovdáneamis lassánit doaimmat - namalassii go áššesuorggit main lea mearkkašupmi sámepolitihkkii lassánit – de váikkuha maiddái dat Samedikki bargodillái. Sámedikki hálddahus lea 2005 rájes leamaš organiserejuvvon golmmá ossodahkii; Oahppo-, giella- ja kulturossodat, Vuoigatvuohta-, ealáhus- ja birasossodat, ja Hálddahusossodat. Dasto leat ásahuvvon guokte bargoveaga dievasčoahkkima ja Sámediggeráđi ovddas (geahča kap. 2.11 dievasčoahkkinbargoveaga ásaheami birra). <em type="italic">Figuvra 2. Sámedikki hálddahusa organiseren </em>2007:s várrejuvvui 58,245 milj. kruvnno Sámedikki hálddahuslaš doaibmagoluide, ja 1,5 milj. kruvnno investeremiidda ja 2,875 milj. kruvnno erenoamáš prošeavttaide. Buohtastahttin dihte sáhttá namuhit ahte Guolástus- ja riddodepartemeanttas iežas su. 105 jahkebargguin, lea 97,1 milj. kr. iežas doaibmabušeahtas 2007:s.35 </p>
<p>Dál leat Sámedikkis čieža kántuvrra miehtá riikka. Sámedikki váldohálddahus lea Kárášjogas. Eará kántuvrrat leat buori muddui seamma sajiin go sámi kulturásahusat, ovdamearkka dihte Snoaases gos lea Saemien Sijtien ovttas, Divttasvuonas lea Árran julevsámi guovddážiin ovttas, Evenáššis lea Várdobáikki sámi guovddážiin ovttas, Gáivuonas lea Ája sámi guovddážiin ovttas ja Unjárggas gos Sámedikki kántuvrrat leat seamma sajis gos Várjjat Sámi Musea. Sámedikki kántuvra Guovdageainnus galgá plána mielde sirdojuvvot Dieđavistái go dat válbmana 2009:s. Sámediggi lea maiddái lágidan gáiddusbargosajiid muhtumiidda iežas bargiide ja politihkkariidda. 34 Vrd. <span type="quote">”Juolludusat sámi ulbmiliidda 2002”</span>, siidu 7. Juolludusat dáidda ulbmiliidda lasihuvvojedje 2,9 milj. kruvnnuin 2001 rájes 2002 rádjái. Bargojoavku diehtá ahte ii árvvoštallajuvvon erenoamážit makkár dárbbu hálddahuslaš resurssaide dán barggu sirdin dagahii Sámediggái. 35 Guolástusdepartemeantta kap.1000 poasta 01, bálkágolut, čielggadeamit, mátkkit, kánturbálvalusat, gelbbolašvuođalokten, biergasat ja rusttegat ja diehtojuohkindoaibma, vrd. GRD` St.prp. nr. 1 (2006-2007).</p>
<p xml:lang="nob">Side 21 av 86 <em type="bold">2.4. </em></p>
<p><em type="bold">Sámedikki bargo- ja fápmosuorgi </em></p>
<p>Sámedikki formála sadji Norgga stivrenvuogádagas čuovvu geassemánu 12.b. 1987`lága nr. 56 Sámedikki ja eará sámi riektediliid birra (sámelága). Dan olis ásahuvvo Sámediggi sápmelaččaid ovddasteaddji álbmotválljejuvvon orgánan sápmelaččaid várás. Sámedikki áššesuorgái gullet buot áššit mat dikki ipmárdusa mielde <span type="quote">”erenoamážit gusket sámi álbmogii”</span>, vrd. Sámelága § 2-1 vuosttaš lađđasa. Sámelága § 2-1 njealját lađas rahpá Sámediggái vejolašvuođa oažžut mearridanválddi, muhto duššefal de go eará mearrádusat lágas dan suvvet dahje jus dat eará láhkái mearriduvvo. Jus mearridanváldi ii leat čielgasit dohkkehuvvon sámelágas dahje lága láhkaásahusain, de gustojit dábálaš vuođđonjuolggadus- ja hálddašanrievttálaš njuolggadusat fápmudeami birra. Sámeláhka ii atte iešalddis makkárge fápmoaddinláhkavuođu. Sámi vuoigatvuođalávdegotti sámelága evttohusas ovddiduvvui ahte Sámediggi galgá leat eará eiseválddiid ráđđeaddi orgána dakkár áššiin mat váikkuhit sámi álbmogii, ja dat čilgejuvvui Sámi vuoigatvuođalávdegotti sámelága evttohusa § 2-2:s. Dat ii váldon mielde loahpalaš láhkamearrádusas. Lea dattege olu mii geažuha ahte dat rolla lei jurddašuvvon Sámediggái. Sámelága § 2-1 njealját lađas cealká ahte Sámedikkis lea mearridanváldi go <span type="quote">”eará láhkamearrádusat dan mielddisbuktet dahje jus dat eará láhkái mearriduvvo”</span>. Dat mearkkaša ahte Sámedikkis ii leat mearridanváldi jus Sámediggái ii leat addojuvvon dakkár váldi, sámelága vuođđooaivila mielde ferte danne Sámediggi gohčoduvvot ráđđeaddi orgánan. Sámedikki áššiide gullet buot áššit mat dikki ipmárdusa mielde <span type="quote">”erenoamážit gusket sámi álbmogii”</span>, vrd. sámelága § 2-1 vuosttaš lađđasa. Sámelága § 2-1 nuppi lađđasis celko ahte <span type="quote">”[S]ámediggi sáhttá iešheanalaččat cegget ja addit cealkámuša buot áššiin iežas bargosuorggi siskkobealde”</span>. Sámedikkis lea alddis gelbbolašvuohta árvvoštallat lea go ášši dakkár mii <span type="quote">”erenoamážit guoská sámi álbmogii.” Dat árvvoštallan lea biddjon hálddahusa friddja árvvoštusa vuollái, ja dan ii sáhte rievttálaččat dárkkistit.36 Danne eai dáidde geavatlaččat čuožžilit váttisvuođat das ahte gullá go ášši Sámedikki bargo- ja fápmosuorggi vuollái go Sámediggi iešheanalaččat cegge áššiid, vrd. sámelága §2-1 nuppi lađđasa. Eará orgánaide mat árvvoštallet addit Sámediggái vejolašvuođa buktit cealkámuša ovdal go mearrádus dahkko sámelága § 2-2 vuođul, sáhttá dattege leat váddáset árvvoštallat gullá go ášši Sámedikki bargo- ja fápmosuorgái. Jus lea eahpesihkarvuohta dan hárrái, de lea dattege eaktuduvvon ahte guoskevaš orgána galgá jearrat Sámedikkis dáhttu go Sámediggi gieđahallat ášši dahje ii.37 Go ášši ”erenoamážit guoská sámi álbmogii”</span> de ii sáhte dat mearkkašit ahte ášši galgá duššefal sápmelaččaid guoskat vai biddjo Sámedikki bargo- ja fápmosuorggi vuollái. Sámedikkis lea danne váldi maiddái gieđahallat áššiid dalle go ášši váikkuha eará joavkkuide dahje beroštumiide. Sámedikki gulaskuddanvuoigatvuohta lea vuođđuduvvon sámelága § 2-2:ii. Dan mearrádusa mielde berrejit eará almmolaš orgánat <span type="quote">”addit Sámediggái vejolašvuođa buktit cealkámuša ovdalgo dahket mearrádusaid Sámedikki bargosuorggis”</span>. Gulaskuddannjuolggadusa ferte čatnat sámelága § 2-1:ii mii čilge Sámedikki bargosuorggi. Sámelága § 2-2 ferte maiddái čatnat ILO-konvenšuvnna 169 artihkal 6:ii ja 7:ii ja stáhtalaš eiseválddiid ja Sámedikki ráđđádallanšiehtadussii mii dohkkehuvvui suoidnemánu 1.b. 2005`gon. res:s. Go lea eamiálbmot de lea sápmelaččain riekti ráđđádallat sidjiide guoskevaš áššiid hárrái. Dat riekti lea nannejuvvon ILO-konvenšuvnna nr. 169 6. artihkkalis. Stáhtalaš eiseválddiid ja 36 Skogvang: Samerett (Oslo, 2002) siidu 127. 37 NOU 1984: 18 siidu 588 ja Ot.prp. nr. 33 (1986-1987) siidu 117.</p>
<p xml:lang="nob">Side 22 av 86</p>
<p>Sámedikki ráđđádallanšiehtadusas maid gielda- ja guovloministtar ja sámediggepresideanta dagaiga miessemánu 11.b. 2005, leat dárkilet vuogit dasa movt ráđđádallamat Sámedikkiin galget čađahuvvot. Sámedikki dievasčoahkkin dohkkehii bargovugiid geassemánu 1.b. 2005:s. Suoidnemánu 1.b. 2005`gonagaslaš resolušuvnnas mearriduvvui ahte vuogit galget gustot olles stáhtahálddahusas.38 Gulaskuddanvuoigatvuohta gusto buohtalaga ráđđádallangeatnegasvuođain ii ge <em type="italic">dan sajis </em>. Sisdoalu dáfus lea ráđđádallangeatnegasvuohta viidát go gulaskuddanvuoigatvuohta, ja ráđđádallamat addet Sámediggái stuorát vejolašvuođa váikkuhit go dan maid gulaskuddanvuoigatvuohta addá. Dattege lea guláskuddanvuoigatvuohta viidát go ráđđádallanšiehtadus ovtta doaibmasuorggis: Gulaskuddanvuoigatvuođa doaibmasuorgi čujuha <span type="quote">”almmolaš orgánaide”</span> mat leat orgánat sihke guovddáš, guovllu ja báikkálaš dásis, vrd. Od.prp. nr. 33 (1986-87) siidu 118. Ráđđádallanšiehtadus gusto ges dušše ráđđehussii, departemeanttaide, direktoráhtaide ja eará vuollásaš doaimmaide, vrd. ráđđádallanšiehtadusa 2. čuoggá. Sámedikki váldi juhkkojuvvo guovtti váldooassái, láhka ja/dahje láhkaásahus addon váldi ja váldi juohkit juolludusaid. Sámediggái lea addon váldi lága/láhkaásahusa vuođul viđá suorggis. Dat leat: 1. Kulturmuitoláhka sámi kulturmuittuid hárrái. Dat váldi lea addon láhkaásahusa bokte, ja </p>
<p>Sámediggi lea fágalaččat Riikaantikvára/Birasgáhttendepartemeantta vuollásaš. Ortnet lea dál geahččaluvvome, ja lea bargu jođus guorahallat movt válddi bissovaččat sirdá Sámediggái.39 2. Hálddašit sámelága giellanjuolggadusaid, vrd. Ot.prp. nr.114 (2001-2002). 3. Oahpahusláhka ja váldi mearridit láhkaásahusaid vuođđoskuvlla ja joatkkaoahpahusa sámegieloahpahusa oahppoplánaid hárrái (geavatlaččat giella, duodji, boazodoallu). Váldi lea láhkafápmuduvvon. 4. Láhkadelegerejuvvon váldi addit láhkaásahusaid sámi leavgga geavaheami hárrái, vrd. sámelága § 1-6. 5. Láhkafápmuduvvon váldi mearridit njuolggadusaid meahccegeavaheami rievdama hárrái, vrd. finnmárkkulága § 4.</p>
<p>Sámediggi lea dovddahan ahte prinsihpalaččat oaivvilda iežas válddi fertet leat vuođđuduvvon njuolgga lágas. Dat gáhtte sihke Sámedikki sorjjakeahtes dili departemeanttaid ja direktoráhtaid guovdu, ja sihkkarastá ahte lea Stuoradiggi mii formáladit meannuda Sámedikki válddi čađaheami ektui. Das movt válddi juohká Sámediggái lea maiddái mearkkašupmi dasa makkár rievttálaš saji Sámediggi oažžu. Mielddus 3 čilge daid ortnegiid ja válddi mii lea sirdojuvvon Sámediggái. Sámediggi lea ožžon stuorát ovddasvástádusa ja iešmearrideami bušeahttaoktavuođas go Sámediggi lea 1999 rájes beassan spiehkastit Juolludusnjuolggadusaid § 3:s (dalá § 4), vrd. St.prp. nr. 1 Tillegg nr. 5 (1998-1999) ja Stuoradikki mearrádusa juovlamánu 8.b. 1998:s. Jahkásaš stáhtabušeahtaid dáfus, juohká Sámediggi iešguđet departemeanttaid juolludusaid skábmamánu dievasčoahkkimis. Dat dahkko ovdal go Stuoradiggi dahká iežas loahpalaš 38 Departemeantta neahttasiidu ráđđádallanšiehtadusa birra http://www.regjeringen.no/se/dep/aid/Fadda-/Samepolitihkka/Konsultauvdnageatnegasvuohta-sami-aiin.html?id=86931 39 2005:s nammaduvvui bargojoavku mas Sámediggi, Riikaantikvára, Birasgáhttendepartemeanta ja Bargo- ja searvadahttindepartemeanta leat ovddastuvvon. Raporta válbmana 2007 giđá, vrd. St.dieđ. nr. 7 (2006-2007) Sámedikke doaimma birra 2005, kap. 3.14.</p>
<p>Side 23 av 86 bušeahttamearrádusa, danne ferte vuordit Stuoradikki loahpalaš bušeahttamearrádusa. Sámediggi juohká juolludusaid iežas vuoruhemiid vuođul, daid rávvágiid mielde mat leat Stuoradikki bušeahttamearrádusas (geahča maiddái kap. 2.10.1 bušeahttaproseassa birra). Sámedikkis lea mearridanváldi máŋgga suorggis. 4. mildosis čilgejuvvo dárkileappot guđiid doarjjaortnegiid Sámediggi hálddaša. Sámediggi mearrida doarjjahálddašeami njuolggadusaid, muhtun oktavuođain ovttasráđiid guoskevaš departemeanttain. Doarjjahálddašeami sáhttá juohkit čieža oassái: - Njuolgga doaibmadoarjja organisašuvnnaide (ealáhus- ja kulturorganisašuvnnaide, riikaviidosaš sámi organisašuvnnaide) - Njuolgga doaibmadoarjja friddjaásahusaide (vuođđudusaide, miellahttoásahusaide) - Njuolgga doaibmadoarjja gielddaoamastuvvon ásahusaide (museaide, giellaguovddážiidda) - Njuolgga doaibmadoarjja gielddaide giellabargguid ovddas - Doaibmadoarjja mánáidgárddiide, girjebussiide ohcama/duođaštusaid vuođul - Doarjja ohcama vuođul kultur-, ealáhus-, giella- ja kulturmuitoprošeavttaide, ja oahp-po- ja dáiddárstipeanddaide - Doarjja oahpponeavvuid ráhkadeapmái ja diŋgomii</p>
<p>Doarjjahálddašeami dáfus lea Riikarevišuvdna 2006:s cuigen váttisvuođa Sámedikki njuolggadusaid ja rutiinnaid hárrái doarjjaortnegiid hálddašeamis. Muhtun njuolggadusat sáhttet neaktit láhkaásahussan hálddašanlága § 2 c olis, ja daid berre sirret njuolggadusain main leat hálddahuslaš bagadusat ja organisatoralaš mearrádusat.40 Sámedikkis ii leat dál láhkavuođđu ráhkadit dárbbašlaš njuolggadusaid láhkaásahussan. Dakkár láhkavuođu sáhttá vejolaččat addit sámelágas. Sámediggi nammada dahje evttoha stivralahtuid máŋgga sámi ásahussii, ja hálddašanorgánaide gos Sámedikkis ii leat njuolgga stivrendialoga (ovdamearkka dihte Boazodoallostivrii). Muhtun oktavuođain lea dat doaibma nannejuvvon lágas (ovdamearkka dihte boazodoallolágas, finnmárkkulágas ja universitehtaid ja allaskuvllaid lágas) (geahča mielddus 5 gos Sámedikki stivranammadeamit jnv. leat čilgejuvvon). Vaikko Norgga Sámedikkis ii leat formála váldi riikkaidgaskasaččat de ovddasta dat sápmelaččaid maiddái riikkaidgaskasaččat. Sámedikkis lea danne erenoamáš sadji norgga vuogádagas, ja dan rollas ii sáhte Sámediggi bagaduvvat, eaige dan rolla sáhte stáhtalaš eiseválddit váldit Sámedikkis. ON- vuogádagas lea dát vuođđuduvvon dainna lágiin ahte Sámediggi oažžu vejolašvuođa sáddet mielddusraporttaid máŋggaid ON-orgánaide, ja ahte Sámediggi oažžu doalahit eará posišuvnnaid go daid maid Norga doalaha riikkaidgaskasaš oktavuođain. Lea šaddagoahtán mállen ahte Sámediggi oassálastá ollislaš lahttun Norgga sáttatgottiin riikkaidgaskasaš forain. Stáhta ja Sámediggi gávnnahit ráđđádallamiin oktasaš čovdosiid Norgga posišuvnnaid hárrái sámiide guoskevaš áššiin. <em type="bold">2.5. </em></p>
<p><em type="bold">Ášševuolggahangelbbolašvuohta </em></p>
<p>Leat olu eavttut dahje proseassaeavttut jus duopmostuollu galgá sáhttit duohtagieđahallat ášši. Dat mii mearrida lea go Sámedikkis ášševuolggahangelbbolašvuohta lea bealálašnákca ja pro-40 Vrd. Reglement for økonomistyring i staten, čuokkis 6.2.1.2 Regelverk</p>
<p>Side 24 av 86 seassuála doaibmanákca. Bealálašnávccain oaivvilduvvojit dat gáibádusat mat biddjojit olbmui dahje ovttastussii vai sáhttá leat bealálažžan áššis mii boahtá duopmostuoluid ovdii. Prosessuála doaibmanákca mearkkaša ges dan guhte sáhttá ovddastit ja čađahit bealálašvuoigatvuođaid ášši beliid ovddas. Nákca leat bealálažžan áššis ii muddejuvvo njuolgga riidolágas, muhto čuovvu viiddis riektegeavada. Ođđa Riidolágas41 leat dálá rievtti dárkilet eavttut čilgejuvvon § 2-1:s <em type="italic">Partsevne (bealálašnákca) </em>ja dat čuodjá ná (dás jorgaluvvon): <em type="italic">” (1) Bealálašnákca lea a) juohke fysalaš olbmos, b) stáhtas, gielddain ja fylkkagielddain, c) gávpevuođđudusain, dás oasusvuođđudusain, ovddasteaddji gávpevuođđudusain ja kommandihttavuođđudusain, d) ovttastusservviin, seastinbáŋkkuin ja vuođđudusain, e)reastaluvvan bázuin ja jápminbázuin almmolaš opmodatjuohkima oktavuođas, f) eará ovttastusain ja iešmearrideaddji almmolaš doaimmain, go dat lea sierra mearriduvvon lágas. (2) Eará ovttastusain go dat mat leat vuosttaš lađđasa vuolde, lea bealálašnákca dan muddui go oppalaš árvvoštallan čájeha mas erenoamážit deattuha - lea go ovttastusas fásta organisašuvdnahápmi, - lea go stivra dahje eará orgána mii ovddasta ovttastusa olggosguvlui, -lea go ovttastusas formaliserejuvvon miellahttovuohtaortnet, - leat go ovttastusas iežas ruđat, ja - ovttastusa ulbmila ja man birra ášševuolggaheapmi lea”. </em>Gustojeaddji rievtti mielde lea juohke fysalaš ja jurdihkalaš peršovnnas bealálašnákca. Jus ovttastus galgá sáhttit lohkkot juridihkalaš peršovdnan de ferte dan konkrehtadit ja ollislaččat árvvoštallat juohke háves. Stáhtas, fylkkagielddain ja gielddain lea bealálašnákca. Dan seamma lea almmolaš ásahusain mat leat organiserejuvvon sierra riektesubjeaktan. Lea go Sámedikkis bealálašnákca lea dan duohken lohkko go Sámediggi juridihkalaš peršovdnan. Vuođđooaidnu lea ahte Sámediggi lea stáhta orgána. Nuppi dáfus hálddaša Sámediggi iežas opmodatvalljodaga daid rámmaid siskkobealde maid Stuoradikki bušeahttamearrádus addá. Sámedikki dooaibma lea maiddái máŋggabealát. Láhkafápmuduvvon váldi nu movt kulturmuitolága láhkaásahusat addet mas Sámediggi doaibmá vuollásaš hálddašanorgánan, ja doarjjahálddašeapmi mas Sámediggi maiddái doaibmá hálddašanorgánan muhto dattege friddjadet rollas, leat ovdamearkkat dasa ahte Sámediggi lea unnán sorjjasmeahttun stáhta eiseválddiid ektui. Sámedikki politihkalaš doaibma dan geažil go Sámediggi lea sápmelaččaid álbmotválljejuvvon orgána sápmelaččaid várás, čájeha ges ahte lea sorjjasmeahttun stáhtas.42. Maiddái Sámedikki opmodatvalljodaga dáfus lea Sámediggi sakka eanet sorjjasmeahttun stáhta eiseválddiid ektui Sámedikki politihkalaš doaimma hárrái. Sámediggi ieš juohká juolludusaid jahkásaš bušeahttamearrádusaid vuođul, ja dat mearrida maiddái doarjjaortnegiid njuolggadusaid. Danne lea eanemus lunddolaš earuhit iešguđet doaimmaid maid Sámediggi čađaha. Orru leame čielggas ahte Sámediggi čielga hálddašandoaimmainis lea dan mađi lahka čadnon stáhtalaš eiseválddiide ahte lea váttis dain oktavuođain navdit Sámedikki sierra 41 Lov 17.06.2005 nr. 90 Lov om mekling og rettergang i sivile tvister (riidoláhka). Láhka fápmuiboahtá go Gonagas dan mearrida, ja dalle heaittihuvvo borgemánu 13.b. 1915`láhka nr. 6 riidoáššiid meannudeami birra (riidoláhka). 42 Mii lea juoga mii maiddái čuovvu sámelága § 2-1. </p>
<p>Side 25 av 86 riektesubjeaktan43, muhto jearaldaga lea go Sámediggi politihkalaš doaimmainis sierra riektesubjeakta gal sáhttá cegget. Riektegeavadis leat olu ovdamearkkat dasa ahte almmolaš orgánat mat gullet stáhtii ja main lea oalle stuora sorjjasmeahttunvuohta dábálaš hálddašeami ektui, leat ožžon bealálašnávcca, geahča ovdamearkka dihte Rt. 1963 s. 146 (Bergen Universitehta) ja Rt. 1992 s. 1105 (NSB). Juridihkalaš teoriijjas moaitá Skoghøy44 dán ja čilge (dás jorgaluvvon): <em type="italic">”Mu oaivila mielde berre doalahit ahte orgánain dahje fitnodagain mat eai leat organiserejuvvon iešstivrejeaddji riektesubjeaktan, ii sáhte leat dábálaš bealálašnákca. Daid háviid go ášši vuolggahuvvo orgánaid dahje fitnodagaid bealis dahje vuostá ja dain ii leat bealálašnákca, de berre mu oaivila mielde navdit stáhta […]bealálažžan, ja dat orgána mii ovddasta ášši ferte navdojuvvot danin instánsan mii čađaha stáhta […] prosessuála doaibmanávcca.” </em>St. dieđ. nr. 55 (2000-2001) kap. 5.1.2:s mii čilge Sámedikki oktavuođa Ráđđehusadvokahttii lea ráđđehus cealkán (dás jorgaluvvon): <em type="italic">”Ráđđehusadvokáhtta lea vuosttažettiin ráđđehusa ja departemeanttaid advokáhtta. Su doarjja vuollásaš etáhtaide ferte mannat ovddasvástideaddji departemeantta čađa. Sámedikki doaibma politihkalaš orgánan ii gula ráđđehusa dahje muđui stáhtahálddahusa bearráigeahččan- ja bagadanválddi vuollái, ja Sámedikkis sáhttet leat oaivilat mat mannet ovdamearkka dihte departementála oaiviliid vuostá. Sámedikki politihkalaš doaibma sáhttá dagahit ahte Sámediggi ovddida áššiid eará stáhta orgánaid vuostá, mii mielddisbuktá ahte Ráđđehusadvokáhtta ii sáhte veahkehit Sámedikki go eará stáhtalaš beršotumit dahje stáhtalaš doaimmat fallehuvvojit. […] Dan vuođul oaivvilda ráđđehus ahte Sámediggi ii sáhte ávkkástallat Ráđđehusadvokáhta bálvalusaiguin. Dán árvvoštallamis deattuha ráđđehus Sámedikki iešstivrejeaddji ja sorjjakeahtes saji ráđđehusa ektui. Eanemus heivvolaš dán sorjjasmeahttunvuhtii lea ahte Sámediggi ieš vállje iežas advokáhtaid.” </em>Dán sáhttá dulkot nu ahte lea eaktuduvvon ahte Sámedikkis muhtun oktavuođain lea bealálašnákca, ii ge mieđihuvvo dasa ahte Sámediggi galgá sáhttit čađahit prosessuála doaibmanávcca stáhta bealis go stáhta eiseválddiin ja Sámedikkis sáhttet leat goabbatlágán politihkalaš oainnut konkrehta áššiin, ja go sáhttet čuožžilit dilálašvuođat main Sámediggi falleha stáhta mearrádusaid. Viidáseappot čuožžila eará bealli mii sáhttá dagahit bealálašnávcca, namalassii dat ahte Sámedikkis muhtun oktavuođain lea eará oaidnu stáhtalaš eiseválddiid álbmotrievttálaš geatnegasvuođaide sápmelaš eamiálbmoga guovdu, ja man muddui konkrehta stáhtalaš mearrádus čuvvot dáid geatnegasvuođaid. Dábálaš njuolggadus norgga rievttis lea leamaš nu ahte jus galggaš sáhttit vejolaš álbmotrievtti rihkkuma vuolggahit áššin, de ferte ovttastahttojuvvon konvenšuvdna leat rihkkojuvvon. Jus ii leačča eará vuođđu, de sáhttá jearaldat das ahte leat go rihkkon dábálaš álbmotrievttálaš njuolggadusaid dahje konvenšuvnnaid mat eai leat ovttastahttojuvvon, dábálaš oaivila mielde duššefal prejudisiáladit iskkaduvvot oassin našovnnalaš rievtti vuoigatvuođaid dahje geatnegasvuođaid mearrideamis. Norga lea dohkkehan ILO-konvenšuvnna 169, muhto dat ii leat vel ollásit ovttastahttojuvvon.45 Lea dattege lunddolaš dulkot ILO-169 12. artihkkala vuosttaš čuoggá dainna lágiin 43 </p>
<p>Danne orru leame unnán mii duođašta ahte Sámedikkis lea bealálašnákca. 44 Jens Edvin Skoghøy: Tvistemål 2. almmuhus 2001, Universitetsforlaget. 45 Finnmárkkulágas manná dattege ILO-konvenšuvdna ovdalii, lága doaibmasuorggi siskkobealde.</p>
<p>Side 26 av 86 ahte eamiálbmogiin galgá leat vejolašvuohta cegget ášši duopmostuoluid ovdii, juogo ovttaskas olmmožin dahje iežaset orgánaid bokte vai sin vuoigatvuođat bures suddjejuvvojit. Dakkár dulkon nannejuvvo vel eambbo njuolggadusa duogáža bokte, ja dát dulkon lea dat mii buoremusat heive dábálaš riekteideálaide. Sámi vuoigatvuođalávdegoddi lea maiddái bidjan vuođđun ahte sáhttá čujuhit ILO-konvenšuvnna rihkkumiid duopmostuoluide46. Juridihkalaš teoriijjas doarjuba Skoghøy47, ja Skogvang48 dán. Maiddái Riidoláhkalávdegoddi lea dása čujuhan iežas ovdabarggus ođđa riidolága ráhkadeami oktavuođas. Go lea sápmelaččaid ovddasteaddji orgána de ii sáhte Sámediggi ihcalis olgguštuvvot dakkár áššiin main álbmotriekterihkkun vuolggahuvvo áššin duopmostuoluide, ja dat orru čájeheame bealálašnávcca dákkár áššiin. Ii leat almmotge vejolaš čielgasit dadjat ahte Sámedikkis dáid namuhuvvon beliid vuođul, lea bealálašnákca. Nuppi dáfus lea dán bargojoavkku barggu vuođđoeaktu árvvoštallat Sámedikki formála dili, dás dalle galgá go Sámediggi organiserejuvvot sierra riektesubjeaktan. Deaŧalet oaidnu lea dat maid Stuoradiggi anii vuođđun go dohkkehii sámelága mas Sámediggi vuosttažettiin veardiduvvo lea stáhta eiseválddiid ráđđeaddi orgánan sámepolitihkas. Vaikko Sámedikki árvu lea nannejuvvon dan rájes, ee. ráđđádallanšiehtadusa ja finnmárkkulága bokte, de eai leat vuos makkárge autoritatiiva riektegáldut Norgga lágain mat čielgasit dadjet ahte Sámediggi galgá lohkkot sierra riektasubjeaktan danne go lea sápmelaččaid álbmotválljejuvvon orgána. <em type="bold">2.6. </em></p>
<p><em type="bold">Siviilaáittardeaddji ja Sámediggi </em></p>
<p>Siviilaáittardeaddji bargosuorgi čilgejuvvo Lov om Stortingets ombudsmann for forvaltningen49 nammasaš lágas § 4:s. Áittardeaddji bargosuorgi čuovvu buori muddui hálddašanlága50 ja almmolašvuođalága51. Lea ieš Siviilaáittardeaddji guhte geavatlaččat dárkileappot árvvoštallá makkár orgánat su bargosuorgái gullet. 52 Juridihka teoriijjas53 čujuhuvvo ahte dáidá leat vuoiggalaš <span type="quote">”fanahit”</span> áittardeaddji gelbbolašvuođa veahá guhkkelii <em type="italic">”erenoamážit beallealmmolaš ásahusaid guovdu mat almmolaš ruđaiguin doaimmahit doaimmaid main lea eanet almmolaš ja servodatlaš hápmi.” </em>Buot almmolaš orgánat maid sáhttá gohčodit hálddašanorgánan leat áittardeaddji bargosuorggi vuollásaččat. Sáhttá leat váttis earuhit almmolaš hálddašanorgánaid ja sierra riektesubjeavttaid mat eai gula áittardeaddji bargosuorgái. Áittardeaddji ferte konkrehtadit árvvoštallat ja guovddáš oasit leat dalle oamastandilálašvuohta, organisašuvdnamálle, ruhtadeapmi, doaibmašládja, almmolaš stivrema dássi ja áittardeaddji dárkkisteami dárbu. Sámedikki hálddašandoaimmat gullet čielgasit Siviilaáittardeaddji bargosuorgái, ja dan čájeha maiddái Siviilaáittardeaddji iežas geavat nai dain áššiin mat leat ovddiduvvon duohtagieđahallamii Sámedikki doarjjahálddašeami oktavuođas. 46 NOU 1997: 5 siidu 48-49. 47 Jens Edvin Skoghøy: Tvistemål 2. almmuhus 2001, Universitetsforlaget, siidu 285. 48 Susann Skogvang: Samerett, Universitetsforlaget 2002, siidu 91-92. 49 Lov av 22.06.1962 nr. 8. 50 Láhka guovvamánu 10.b. 1967 hálddašanáššiid meannudanvuogi birra. 51 Láhka geassemánu 19.b. 1970 almmolašvuođa birra hálddašeamis. 52 Maiddái Stuoradiggi sáhttá addit dárkilet njuolggadusaid dán hárrái, muhto dat ii leat dássožii dahkkon. 53 Vrd. Arvid Frihagen: Forvaltningsrett III, Oslo 1992, s. 108 ja Torstein Eckhoff ja Eivind Smith: Forvaltningsrett, Oslo 2003, s. 471-472. </p>
<p xml:lang="nob">Side 27 av 86</p>
<p>Sámedikki čielga politihkalaš doaimmat54 leat dattege bealit mat eai boađe Siviilaáittardeaddji bargosuorggi vuollái55. Sámepolitihkalaš orgánan lea Sámediggi friddja buktit cealkámušaid movt ieš dáhttu. Eará orgánat eai sáhte bagadit Sámedikki makkár cealkámuša dat oažžu buktit ja mas dat oažžu buktit. Dán friddjavuođas leat máŋga vuođu. Sámediggi lea ožžon demokráhtalaš lobálašvuođa njuolgga válggaid bokte mas sámi álbmot vállje iežas ovddasteddjiid. Danne lea dušše sámi álbmot mii njuolgga válggaid bokte juohke 4. jagi, sáhttá bagadit Sámedikki. Dat friddjavuohta lea maiddái láhkanannejuvvon sámelága § 2-1:s ja maiddái Sámedikki ásaheami oktavuođas. <em type="bold">2.7. </em></p>
<p><em type="bold">Ráđđehusadvokáhtta ja Sámediggi </em></p>
<p>Ráđđehusadvokáhta váldobargun lea doaimmahit diggeáššiid stáhtaásahusaid ovddas, addit cealkámušaid ja čielggademiid rievttálaš gažaldagaid birra, ja muhtun muddui veahkehit hálddahusa šiehtadallamiid oktavuođas. Sámediggi lea ovdal jearran sáhttá go Sámediggi geavahit Ráđđehusadvokáhta. Konkrehta ággan dasa lei ahte Sámediggi 1999:s dáhtui Ráđđehusadvokáhta Sámedikki bealis, árvvoštallat stevdnet Statskog SF dubmendihte Finnmárkku eanavuovdinstivrra mearrádusa addit doaibmalobi roggat Riebanvári ja Náranaša Guovdageainnus, ja Statskog SF` mearrádusaid váidináššiin, lobiheapmin. Ráđđehusadvokáhtta hilggui Sámedikki jearaldaga dainna ákkain ahte Ráđđehusadvokáhtta máŋgga áššis ovddasta Statskog SF ja doaibmá dan ráđđeaddin. St. dieđ. nr. 55:s (2000-2001) kap. 5.1.2 lea dalá ráđđehus guorahallan Sámedikki oktavuođa Ráđđehusadvokáhttii, ja gávnnaha ahte Sámediggi ii sáhte atnit Ráđđehusadvokáhta bálvalusaid.56 Stuoradiggedieđáhus geahččala maiddái suokkardit Sámedikki iešguđet doaibmasurggiid (dás jorgaluvvon): <em type="italic">”Heive jearrat sáhttá go Ráđđehusadvokáhtta veahkehit Sámedikki eanet ráddjejuvvon áššiin, áššiin mat guoskkahit Sámedikki doaimma hálddašanorgánan (ovdamearkka dihte ruhtajuolludusaid priváhta beliide) dahje iežashálddašeapmái (ovdamearkka dihte bálvalusbargiáššiide dahje visttiid láigoheapmái). Dakkár čoavddus mielddisbuktá dattege eahpesihkarvuođa mas lea váttis ráddjet. Čujuhit maiddái ahte Ráđđehusadvokáhtta ii atte juridihkalaš rávvagiid Stuoradiggái, ii hálddašanáššiin ge. </em>” Lea čielggas ahte dát leat váttis čuolmmat. Guovddáš ágga dán bargojoavkku nammadeapmái lea dattege gávnnahit daidda čuolmmaide vástádusaid vai sáhttá čilget Sámedikki formála dili. Stuoradikkiin buotastahttit ii ge oro áibbas riekta go Stuoradiggi lea láhkaaddi váldi, ja danne orru Ráđđehusadvokáhta bargosuorggi ráddjen eambbo guoskkaheame vuođđoláhkanannejuvvon fápmojuohkinprinsihpa go daid parlamentáralaš beliid Stuoradikkis mat sulastahttet Sámedikki. Sámedikki organiseren ii ge leat seamma go Stuoradikki dannego das lea sihke parlameantadoaibma ja vel dakkár doaibma mii sakka sulastahttá departemeanttaid. Ráđđehusadvokáhta veahkki dárbbašuvvo divdnasepmosit justejurá Sámedikki <span type="quote">”departemeantadoaimmain”</span>. Sihke doarjjahálddašeami dáfus mas Sámediggi mearrida57 sihke vuollásaš orgánan ja váidinorgánan, ja maiddái dain surggiin main Sámediggi lea váldán badjelasás hálddašandoaimmaid nu go kulturmuitohálddašeamis. Kulturmuitohálddašeamis leat Sámedikkis geavatlaččat ekonomalaš golut nai go dahket iskkademiid, ja das lea ovddasvástádus daid gáibidit muhto ii leat doarvái gelbbolašvuohta rievtti rádjái mannat daid gáibideamis. 54 Maiddái doarjjahálddašeapmi lea muhtun ládje politihkalaš doaibma, muhto das ferte čuovvut seamma hálddašanrievttálaš njuolggadusaid go buot eará stáhta orgánat mat doaimmahit doarjjahálddašeami. 55 Vaikko eai leat čielga mearrádusat dasa movt rádji lea, de ferte aŋkke navdit dán leat sihkkaris riektin. 56 Geahča sitáhtaid Sámedikki ášševuolggahangelbbolašvuođa čilgejumi kap. 2.5:s. 57 Stáhtabušeahtaid rámmaid siskkobealde ja iešguđet doarjjaortnegiid njuolggadusaid mielde. </p>
<p xml:lang="nob">Side 28 av 86</p>
<p>Dáid ákkaid vuođul orru lunddolaš ahte Sámedikkis muhtun oktavuođain lea riekti oažžut Ráđđehusadvokáhta veahki. <em type="bold">2.8. </em></p>
<p><em type="bold">Sámediggi ja stáhta bargorievttálaš mearrádusat </em></p>
<p>Sámelága gaskaboddosaš mearrádusaid olis válddii Sámediggi badjelasás buot vuoigatvuođaid ja geatnegasvuođaid mat Norgga sámiráđis ledje ovdal. Dat mielddisbuvttii maiddái bargoaddiovddasvástádusa Norgga sámiráđi fásta bargiide. Álgoálggus virgádii departemeanta Norgga sámiráđi bargiid, muhto dat virgádanváldi sirdojuvvui maŋŋel Norgga sámiráđđái. Sámedikki ásaheami rájes ii leat goasse leamaš gažaldat das makkár árvu Sámedikki bargiin lea stáhta bargorievttálaš njuolggadusaid ektui, muhto lea leamaš eaktuduvvon ahte bargit gullet virgeolbmolága, virgeriidolága, Stáhta ealáhatkássa lága ja almmolaš virgeolbmuid ahkemearri lága vuollái. Sámelága § 2-12 nuppi čuokkis dohkkeha spiehkasteami virgeolbmolága § 5:s dalle go virgádanváldi lea biddjon Sámediggái. Od.prp. nr. 33 (1986-87) ákkasta dan spiehkasteami ná (dás jorgaluvvon): <em type="italic"><span type="quote">”Departemeanta oaivvilda ahte dás lea sáhka suorggis mas stáhtalaš stivrendárbu berre čáhkket saji sámi iešmearridanriektái”</span>. </em>Justiisadepartemeantta mearkkašumiin Od.prp. nr. 33:s (1986-87) § 2-12 hárrái, boahtá dattege ovdan ahte go lea váldi virgádit, de čuovvu maiddái váldi mearridit bargiidnjuolggadusaid ja virgenjuolggadusaid dan muddui go lea dárbu. Go Sámediggi nettobušetteregođii 1999 rájes, lasihuvvui § 2-12:ii ođđa lađas mii čielgasit nanne ahte Sámedikki bálvalusbargit gullet virgeolbmolága, virgeriidolága, almmolaš virgeolbmuid ahkemeari lága ja Stáhta ealáhatkássa lága vuollái dan muddui go dat fal heive sámelága njuolggadussii Sámedikki virgádanrievtti hárrái58. Sámedikki direktovra nammaduvvo mearreáiggevirgái ja dan virgádeami dahká Sámedikki dievasčoahkkin. Sámedikki bargiid muđui virgáda virgádanráđđi. Sámedikki bargiidnjuolggadusat leat dohkkehuvvon Sámedikki dievasčoahkkimis miessemánu 31.b. 2005. virgeolbmuid bálkádilli muddejuvvo stáhtalaš váldotariffasuorggis ja sierrašiehtadusaid mielde. Lea ásahuvvon sierra ealáhatortnet <em type="italic"><span type="quote">”Sámediggelahtuide geat doaimmahit iežaset ámmáha ollesáiggis”</span> </em>, vrd. sámelága § 2-15. Go Sámediggi ásahuvvui lei duššefal sámediggepresideanta ollesáiggepolitihkkár. Sámedikki presideantavirgi biddjui stáhta bálkáregulatiivii, mii ii vástit virggi sisdollui. Danne ásahuvvui sierra ortnet vai presideantta ealáhatvuoigatvuođat suodjaluvvojit. Ortnega hálddaša Stáhta ealáhatkássa. Dárkilet njuolggadusat ealáhatvuoigatvuođaid merošteami birra ja ealáhatortnega čađaheami birra leat nannejuvvon láhkaásahusas59. Muđui čujuhuvvo Ot.prp. nr. 72 (1999-2000). Ain eanet dieđuid sámediggeáirasiid bargodili ja buhtadusaid birra gávnnat http://www.samediggi.no/Filnedlasting.aspx?FilId=459&amp;back=1&amp;MId1=230&amp;MId2=257&amp; maid Sámediggi lea dohkkehan. <em type="bold">2.9. </em></p>
<p><em type="bold">Sámediggi almmolašvuođalága ja hálddašanlága oktavuođas </em></p>
<p>Sámediggi lea almmolaš orgána ja lea čielggas ahte sihke hálddašanláhka ja almmolašvuođaláhka geavahuvvo Sámedikki doaimmas. Sámedikki ásahettiin nannii justiisalávdegoddi ahte 58 Ot.prp. nr. 9 (1996-97). Geahča maiddái njukčamánu 1996`bargojoavkku raportta <em type="italic">Konsekvenser forbundet med en overgang til en friere budsjettmessig stilling for Sametinget: </em>http://www.regjeringen.no/Upload/AID/temadokumenter/sami/sami_rapport_sametinget_1996.pdf 59 Sámediggeáirasiid ealáhatortnega láhkaásahus 2003-11-07 nr 1323 http://www.lovdata.no/for/sf/kr/kr-20031107-1323.html </p>
<p xml:lang="nob">Side 29 av 86</p>
<p>Sámediggi lea nu movt sámi vuoigatvuođalávdegotti árvalusas ovddiduvvo, almmolaš orgána mii lea dákkár orgánaid áššemeannudeami dábálaš njuolggadusaid vuollásaš, ee. Hálddašanlága ja almmolašvuođalága, vrd. Árv. O. nr. 79 (1986-87). Seammás eaktuduvvui ahte jus váldi fápmuduvvo, dahje jus Sámediggi erenoamáš láhkamearrádusa bokte oažžu mearrideaddji válddi, de šaddá dárbu čilget ee. váidin vuogi. 1997:s lasihuvvui sámelága § 2-12:ii ahte <span type="quote">“ovttaskas mearrádusat”</span> maid <span type="quote">“Sámedikki nammaduvvon stivrrat, ráđit dahje lávdegottit”</span> leat dahkan hálddašanlága mearrádusaid mielde, sáhttet váidojuvvot <span type="quote">“Sámediggái dahje vásedin váidinlávdegoddái maid Sámediggi lea nammadan”</span>. Dain oktavuođain go Sámedikki mearridanváldi dahkat ovttaskas mearrádusaid lea fápmudeami vuođul, lea dábálaččat vejolaš váidit seammás go fápmudeaddji eiseváldi bisuha vejolašvuođa dárkkistit mearrádusa, vrd. hálddašanlága § 28 nuppi lađđasa maŋemus čuoggá. Ot.prp. nr. 9:s (1996-97) cealká Gielda- ja guovlodepartemeanta ahte dat ovdáneapmi mii lea dáhpáhuvvan Sámedikki ásaheami rájes, ja § 2-1 rievdadus hálddašanválddi sirdima láhkavuođu hárrái, ii eaktut ahte váidinlobi mearrádus mearriduvvo lága hámis. Dat čilgejuvvo dainna ahte mearrádus gusto mearridanválddi sirdimii daid politihkalaš ja ekonomalaš rámmaid siskkobealde maid Stuoradiggi ja ráđđehus bidjá jahkásaš bušeahttamearrádusain, juolludannjuolggadusain ja departemeantta juolludusreivviin. Dat váldi mii lea sirdojuvvon Sámediggái, lea váldi vuoruhit ja juohkit stáhta juolludusaid sámi giela, kultuvrra ja servodateallima vásedin doaimmaide. Sámedikki mearrádusat dán oktavuođas eai ásat individuála hápmásaš vuoigatvuođaid, muhto leat jurddašuvvon olles Norgga sámi álbmogii buorrin. Mearrádusat eai leat ovttaskas mearrádusat, ja danne ii sáhte daid váidit hálddašanlága njuolggadusaid mielde. Sámediggi lea iežas organiseremis eaktudan ahte daid háviid go mearridanváldi lea biddjon Sámedikkis nammaduvvon ráđđái, stivrii dahje lávdegoddái, de galgá Sámediggeráđđi leat váidinorgánan. Ot.prp. nr. 9:s (1996-97) čujuha Gielda- ja guovlodepartemeanta hálddašanlága dábálaš eavttuide ahte hálddašanáššiin galgá leat vejolašvuohta guovtteceahkkemeannudeapmái, ja oaivvilda ahte dat vuohki mii adno Sámedikkis lea doaibman ulbmilaččat ja danne ásahuvvo láhkii oppalaš mearrádus mas ovdanboahtá ahte Sámediggi dahje dat orgána maid Sámediggi vállje galgá leat daid áššesurggiid váidinorgánan maid Sámediggi ieš lea fápmudan iežas vuollásaš orgánaide, vrd. sámelága § 2-12. Mearrádus ii gusto dakkár áššiin main lea dakkár fágalaš hápmi ahte lea sirdojuvvon Sámediggái. Dat lea omd. sámi kulturmuittuid hálddašeapmi mas Sámediggi lea fágalaččat Riikaantikvára ja Birasgáhttendepartemeantta vuollásaš. Sámelága § 2-12 ii geavahuvvo oaidningáibádusa meannudeamis dálá almmolašvuođalága mielde. Dat lea dannego lea Sámedikki hálddahus mii dahká biehttalanmearrádusa ja dat ii leat dalle mearrádus mii dahkko <span type="quote">”lávdegottiin, ráđiin dahje sullasaččat”</span>. Dasto oaivvilduvvo maiddái ahte mearrádusat mat dahkkojit almmolašvuođalága mielde eai sáhte gohčoduvvot ovttaskas mearrádussan, nu movt sámelága § 2-12 gáibida jus váidda galgá sáhttit meannuduvvot <span type="quote">”Sámedikkis dahje vásedin váidinlávdegottis”</span> maid Sámediggi lea nammadan. Geavatlaččat lea dattege nu ahte oaidningáibádusa meannuda vuosttažettiin Sámedikki hálddahus ja ahte Sámediggeráđđi meannuda oaidningáibádusa biehttaleami váidima. Ođđa almmolašvuođalágas mii jáhkkimis fápmuiboahtá ođđajagimánu 1.b. 2008:s (láhka miessemánu 19.b. 2006 nr. 16) galgá nannejuvvot láhkaásahusas movt váidinvuogádat galgá leat</p>
<p>Side 30 av 86 dákkár erenoamáš dilálašvuođain. Bargojoavku jáhkká ortnega mas Sámediggeráđđi meannuda váidága, joatkašuvvat. <em type="bold">2.10. Sámedikki bušeahtta ja gullevašvuođahápmi stáhta ektui </em>Doaba gullevašvuođahápmi leat rievttálaš oktavuođat čađaheaddji stáhtaválddi (ráđđehusa ja departemeanttaid) ja doaimma gaskka maid stáhta jođiha, oamasta dahje ruhtada. Gullevašvuođahápmi mearrida stáhtaeiseválddiid stivrenvejolašvuođaid rámmaid ja stáhtalaš doaimmaid doaibmafriddjavuođa (geahča maiddái čuokkis 3). Go Sámediggi ásahuvvui 1989:s de mearriduvvui ahte Sámediggi galggai váldit badjelasás buot doaimmaid, seamma vuoigatvuođaid ja geatnegasvuođaid mat dassožii ledje gullan Norgga Sámiráđđái maid stáhta lei nammadan. Bušeahttarutiinnat mat ovdal ledje ásahuvvon Norgga Sámiráđi vástte, sirdojuvvojedje almmá makkárge árvvoštallamiid haga das movt Sámedikki árvu álbmotválljejuvvon orgánan lea. Sámediggi lei ásaheami rájes gitta 1998 lohppii organiserejuvvon dábálaš hálddašanorgánan, mii oaččui juolludusaid poastadásis (doaibma- ja doarjjapoasttat). 1999 rájes oaččui Sámediggi spiehkastit bruttobušetterenprinsihpas, ja lea dál doaibma mas leat erenoamáš fápmudusat (vrd. čuokkis 3.1). Sámediggi oažžu dál olles juolludusa Bargo- ja searvadahttindepartemeanttas, Máhttodepartemeanttas, Kultur- ja girkodepartemeanttas ja Birasgáhttendepartemeanttas 50-poasttaid badjel. Nettobušetterema ulbmil lei ahte Sámediggi oažžu dalle stuorát friddjavuođa ja vejolašvuođa ieš vuoruhit sámi kultuvrra ja sámi servodaga boahtteáiggi. Go juolludus čohkkejuvvo ovtta postii, de sáhttá Sámediggi ieš lagabui veardidit juolludusaid iešguđet doaimmaide. Go dát čoavddus evttohuvvui, de árvvoštalai departemeanta maiddái vejolašvuođa sirddášit bušeahttapoasttaid gaskka.60 Dat vuohki nevttii dattege sakka moalkábun ja formalisttalažžan go dakkár čoavddus mas olles juolludus lea ovtta poasttas. Nettobušetteren lea njuovžilet sihke ekonomalaččat ja doaimma dáfus, ja lea heivehuvvon hálddašanorgánaid main leat eará sisaboađut go dušše stáhtabušeahtajuolludusat. Sámedikkis eai leat nu olu eará sisaboađut. Danne ii lean nettobušetterenágga dat ahte friddjadit beassat golahit ruđa. Sámedikki brutto sisaboađut ja golut biddjojit Sámedikki rehketdollui. Sámediggi addá mánnosaččat raportta Stáhtalaš ekonomiijastivrejumi guovddážii máksinnávccaid rievdamiid birra iežas Norgga Báŋkku čielggadankonttuin. Jagi loahpas raporterejuvvo maiddái mii čielggadankonttuin lea kapitálarehketdollui dan departemeantta bokte mii lea juolludan ruđa. Sámediggi gullá Stuoradikki juolludusnjuolggadusaid vuollái. Sámedikki ekonomiijahálddašeapmi galgá dahkkot Stáhta ekonomiijastivrema njuolggadusaid mielde, Stáhta ekonomiijastivrema mearrádusaid mielde ja Ruhtadandepartemeantta johtočállosa mielde ekonomiijanjuolggadusaid viidodaga birra stáhtalaš doaimmaid guovdu mat spiehkastit bruttobušetterenprinsihpas (R-106) 21.12.2005. Sámedikki ekonomiijahálddašeami rámmaid mearrida Bargo- ja searvadahttindepartemeanta departemeantta váldobagadusas Sámedikki ekonomiijahálddašeami hárrái. Váldobagadus gusto maiddái ruđaide mat juolluduvvojit eará departemeanttaid bušeahta badjel ja sisaboađuide mat bohtet earasajis. Bagadus lea dohkkehuvvon sámelága § 2-1, goalmmát 60 Vrd. raportta <span type="quote" xml:lang="nob">”Konsekvenser forbundet med overgang til større budsjettmessig frihet for Sametinget”</span>. Interdepartementála bargojoavkku ja Sámedikki raporta, njukčamánu 1996: http://www.regjeringen.no/Upload/AID/temadokumenter/sami/sami_rapport_sametinget_1996.pdf </p>
<p>Side 31 av 86 čuoggá láhkavuođuin. Váldobagadusas lea departemeanta mearridan ahte Stáhta ekonomiijanjuolggadusat ja Stáhta ekonomiijastivrema mearrádusat maiddái gustojit Sámediggái. Dattege eaktuduvvo ahte ekonomiijanjuolggadusat ja mearrádusat adnojit dakkár málle mielde ahte Sámediggi álbmotválljejuvvon orgánan oažžu vejolašvuođa ieš árvvoštallat. Lea vejolaš spiehkastit nettobušetterejuvvon doaimmaid ekonomiijanjuolggadusain, muhto dat ii leat dássožii leamaš áigeguovdil Sámedikki dáfus. Go Sámediggi nettobušetteregođii 1999 rájes, ráhkadii Gielda- ja guovlodepartemeanta ođđa bušeahttabargovugiid nannen dihte departemeanttaid ovttasdoaibmama. Dat lei dannego čájehuvvui ahte ođđa doaimmat maid lea dáhttu čađahit sámepolitihkalaš suorggis, dávjá leat ekonomalaččat ráddjejuvvon doaimmat maidda almmotge lea váttis gávdnat saji gustojeaddji rámmaid siskkobealde. Danne mearriduvvui ahte sámi áššit galget čohkkejuvvot ja oktanis ovddiduvvot ráđđehusa bušeahttakonferánssaide. Ulbmilin lea beassat veardádallat sámepolitihkalaš áŋgiruššamiid ollislaččat. Dat mielddisbuktá ahte buot departemeanttaid árvalusaid sámiguoskevaš ulbmiliid oktavuođas ovddida dat ministtar geas lea ovddasvástádus oktiiheivehit sámi áššiid. Ulbmil ođđa bargovugiiguin lei čalmmustahttit sámi doaimmaid vuohkkaset oktiiheiveheami bokte, ja nannet vejolašvuođa olahit bohtosiid bušeahttaproseassas. Seamma jagi ásahuvvojedje fásta čoahkkimat sámediggepresideantta ja áššáiguoskevaš stáhtaráđiid gaskka Sámedikki bušeahttaárvalusa hárrái, ja dát lei maiddái oassin sámi áššiid čalmmustahttimis. Áigumuššan lei loktet sámi áššiid ráđđehusvuogádaga bajit dássái, ja dakko bokte buorebut váikkuhit bušeahttaproseassa. 1999 rájes ráhkaduvvo jahkásaš johtočálus61 bušeahttabarggu sámi áššiid meannudeami ja oktiiheiveheami birra. <em type="bold">2.10.1. Dálá bušeahttabargovuogit </em>Sámedikki rutiinnat bušeahttaproseassas leat čilgejuvvon 6. mildosis. Geavatlaččat bargá Sámediggi golmmáin iešguđet jagiid bušeahtain lassin ovddit jagi rehketdoaluin. Sámedikki hálddahus álggaha ovdamearkka dihte barggu 2009-bušeahta áŋgiruššanevttohusain juo 2007 giđa. Seammás reviderejuvvo dán jagi bušeahtta (2007-bušeahtta), ja dasto rahkkanuvvo boahtte jagi bušeahta (2008) juolludemiide. Buot ásahusat ja organisašuvnnat mat ožžot njuolggadoarjaga Sámedikki bušeahtas, galget borgemánu 1.beaivái sáddet jahkedieđáhusa, doaibmaplána, rehketdoalu ja boahtte jagi bušeahttadárbbu. Hálddahus guorahallá organisašuvnnaid árvalusaid, ja de biddjojit vejolaččat bušeahttaevttohussii (2008) ja/dahje bušeahttaáŋgiruššanevttohussii (2009). Sámediggeráđđi doallá čoahkkimiid daiguin ásahusaiguin ja organisašuvnnaiguin geat dáhttot čoahkkima bušeahttaproseassa oktavuođas. Dakka maŋŋel go ráđđehus lea ovddidan boahttevaš jagi (2008) bušeahttaárvalusas golggotmánus, ovddida Sámedikki hálddahus divoduvvon bušeahttaáŋgiruššanevttohusa (2009) Sámediggeráđđái. Sámediggeráđi signálat bušeahttaevttohusa ráhkadettiin leat dalle váldon fárrui, ja evttohus lea divoduvvon stáhtabušeahta rievdadusaid ektui. Sámedikki hálddahus 61 A-6/2006. Statsbudsjettet 2007 - Behandling og samordning av samiske saker. Geahča http://www.regjeringen.no/nb/dep/aid/dok/rundskriv/2006/Statsbudsjettet-2007---behandling-og-samordning-avsamiske-saker.html?id=109608 </p>
<p>Side 32 av 86 rahkkana seammás boahttevaš jagi (2008) juolludemiide maid Sámediggi dohkkeha skábmamánus Stuoradikki juovlamánu bušeahttamearrádusa eavttuiguin. Go ráđđehus ovddida stáhtabušeahta golggotmánu álggus, de galgá Sámediggeráđđi su. golmmá vahkkus válbmet iežas evttohusa bušeahttajuolludeapmái (2008) ja bušeahttaáŋgiruššamiidda (2009), mii fas sáddejuvvo čoahkkinjođihangoddái seammás go almmuhuvvo (su. golggotmánu loahpas). Čoahkkinjođihangoddi sádde ášši plána- ja ruhtadanlávdegoddái mii meannuda gažaldagaid čoahkkimis guokte vahkku ovdal jagi maŋemus dievasčoahkkima. Sámedikki dievasčoahkkin meannuda ja mearrida bušeahttajuolludusaid (2008) ja bušeahttaáŋgiruššamiid/bušeahttadárbbuid (2009) skábmamánu loahpa čoahkkimis. Sámediggeráđđi doallá dábálaččat čoahkkima bargo- ja searvadahttinministariin ja vejolaččat ruhtadanministariin ja/dahje eará stáhtaráđiiguin bušeahttadárbbu (2009 bušeahttaáŋgiruššamiid) birra juovlamánus/ođđajagimánus. Dat čoahkkimat lea čielga čielggadan- ja digaštallančoahkkimat. Sámediggái eai addojuvvo oskkáldasvuođadieđut, ja stáhtaráđiin geat servet čoahkkimiidda eai leat čadnon makkárge geatnegasvuođat. Bušeahttamearrádus guoskkaha máŋga fágasuorggi ja nu maiddái máŋga departemeantta. Vaikko Bargo- ja searvadahttindepartemeanttas lea ge bajimus ovddasvástádus stáhta sámepolitihkkii, de lea aŋkke fágalaš ovddasvástádus dihto sámi áššiin iešguđet fágadepartemeanttaid duohken. Dat mearkkaša ahte iešguđet fágadepartemeanttain lea bušeahttačuovvolanovddasvástádus, maiddái daidda ortnegiidda mat 1993:s ja maŋŋel leat sirdojuvvon Gielda- ja guovlodepartemeantta bušehttii.62 Danne lea juohke departemeanttas ovddasvástádus ovddidit evttohusaid sámi ulbmiliidda iežas bušeahtas. Fágadepartemeanttat árvvoštallet Sámedikki bušeahttaevttohusa (seammaládje go vuollásaš etáhtaid/doaimmaid) mii gusto guoskevaš fágasuorgái, ja ovddidit de árvalusaid bušeahttaproseassas jus ležžet. Sámi áššiid evttohusat ovddiduvvojit ráđđáhusa bušeahttakonferánssain. Dat mearkkaša ahte bargo- ja searvadahttinministtar geas lea oktiiheivehanovddasvástádus sámii áššiin ovddida buot departemeanttaid áŋgiruššanevttohusat sámi ulbmiliid dáfus – jus ležžet dakkárat. Muđui doalahuvvojit ráđđehusa dábálaš vuogit ja njuolggadusat bušeahttabarggus. Sámedikki hálddahus doallá giđa mielde čoahkkimiid muhtun fágadepartemeanttaiguin iešguđet fágasurggiid bušeahttadárbbuid birra. Guđiiguin departemeanttaiguin čoahkkimat dollojuvvojit lea daid rutiinnaid duohken mat departemeanttaid ja Sámedikki ovttasbarggus leat. Sámediggi boahtá diehtit ráđđehusa bušeahttaárvalusa dalle go dat almmuhuvvo. <em type="bold">2.10.2. Sámedikki bušeahta ovdáneapmi </em>Sámedikki vuosttaš ollislaš doaibmajahki lei 1990. Sámedikki bušeahtta lei dalle 31,7 milj. kruvnno. 2007:s juolluduvvo 690 milj. kruvnno sámi ulbmiliidda.63 Das hálddaša Sámediggi 62 Gieldadepartemeantta St. prp. nr 1:s (1992-1993) celkojuvvo dáid ortnegiid sirdima oktavuođas ahte (dás jorgaluvvon) <em type="italic"><span type="quote">”Iešguđet fágastáhtaráđiin lea ain ovddasvástádus jus ležžet juolluduslassáneamit sin surggiin”</span> </em>(siidu 59). Lea čájehuvvon ahte bušeahttalassáneapmi lei áibbas unni 1993-1998 áigodagas dain surggiin mat fágalaččat gullet earáide go Gieldadepartementii. 63 1999 rájes leat stáhtabušeahta juolludusat sámi ulbmiliidda almmuhuvvon sierra čálusin. Dan čállosa ulbmil lea ollislaččat čájehit departemeanttaid sámi doaimmaid, čalmmustahttit doaimmaid mat eai boađe ovdan bušeahttaproposišuvnnain ja addit ollislaš gova ráđđehusa ekonomalaš doaimmain sámepolitihkalaš suorggis. 2007-bušeahta čálus lea: http://www.regjeringen.no/se/dep/aid/pressesenter/pressemeldinger/2006/Juolludeamitsami-doaimmaide.html?id=419921 Ovddit jagiid oainnát http://www.regjeringen.no/nb/dep/aid/tema/Samepolitikk/Hoyremeny/Publikasjoner.html?id=434542#Rundskriv </p>
<p>Side 33 av 86 275 milj. kroner. Sámediggi oažžu – dahje lea ožžon – fásta juolludusaid Bargo- ja searvadahttindepartemeanttas, Mánáid- ja dásseárvodepartemeanttas, Dearvvašvuođadepartemeanttas, Gielda- ja guovlodepartemeanttas, Kultur- ja girkodepartemeanttas, Máhttodepartemeanttas, Eanadoallo- ja biebmodepartemeanttas (eanandoalo- ja boazodoallošiehtadusa bokte), Birasgáhttendepartemeanttas ja Olgoriikadepartemeanttas (jahkásaš ohcama mielde). Bušeahttamearrádusas bokte bidjá Stuoradiggi muhtun eavttuid daid ruđaid geavaheapmái mat juolluduvvojit stáhtabušeahta badjel. Seammás biddjo juohke stáhtaráđđái konstitušuvnnalaš ovddasvástádus fuolahit ahte Stuoradikki mearrádusa eavttut devdojuvvojit (vrd. kap. 2.12 konstitušuvnnalaš ovddasvástádusa birra). Dat mearkkaša ahte ruhta mii juolluduvvo ovdamearkka dihte Máhttodepartemeantta bušeahta badjel galgá golahuvvot daidda ulbmiliidda mat adnojedje vuođđun Stuoradikki bušeahttameannudeamis. <em type="italic">Figuvra 3. Juolludusat 1990-2007 </em>050000100000150000200000250000300000199019931996199920022005 </p>
<p><em type="bold">EBD </em></p>
<p xml:lang="nob"><em type="bold">BD </em></p>
<p><em type="bold">Foanda </em></p>
<p><em type="bold">MDD </em></p>
<p><em type="bold">KGD </em></p>
<p><em type="bold">MD </em></p>
<p><em type="bold">DFD </em></p>
<p><em type="bold">GGD </em></p>
<p><em type="bold">BSD </em></p>
<p>Sámedikki bušeahta ovdáneami oainnát 3. figuvrras. Erenoamážit maŋemus jagiid lea Sámedikki bušeahtta lassánan. Dán lassáneami sáhttá buori muddui čatnat dasa ahte Sámediggi lea váldán badjelasás máŋggaid ortnegiid hálddašeami mat ovdal leat gullan ee. departemeanttaide. 4. figuvra čájeha oppalaš ovdáneami sámi ulbmiliid juolludusain, mat leat divvojuvvon hadde- ja bálkágoargŋuma mielde. Figuvra lea ráhkaduvvon jahkásaš<span type="quote">”Juolludusat sámi ulbmiliidda”</span> nammasaš almmuhusa vuođul. Dárkilet válddahallan daid ortnegiid badjel maid Sámediggi hálddaša ja goas ortnegat sirdojuvvojedje lea 3. mildosis. Dárkilet válddahallan departemeanttaid juolludusaid badjel sámi ulbmiliidda golbma maŋemus jagi lea 7. mildosis.</p>
<p xml:lang="nob">Side 34 av 86</p>
<p type="listitem">Figuvra 4. Sámi ulbmiliidjuolludusaid ovdáneapmi (divvojuvvon 2006-hattiid mielde)  Mearkkašupmi 4. figuvrii: 1997-2000 áigodagas juolluduvvui oktiibuot su. 120 milj. kruvnno Sámediggevistái.  Stuorámus oassi juolludeamis (70 milj. kruvnno) juolluduvvui 1999:s. Figuvrra logut leat 1000 kr.2.11.  Sámedikki bearráigeahččan ja revišuvdna   Sámediggái lea áibbas deaŧalaš bisuhit luohttámuša ja legitimitehta sihke sámi servodagas ja  stuoraservodagas. Danne lea deaŧalaš ahte Sámedikkis leat vuogádagat ja rutiinnat mat devdet  daid bearráigeahččandárbbuid mat geažosáiggi gáibiduvvojit.     Go lea álbmotválljejuvvon orgána ja hálddašanorgána de lea Sámediggi ásahan bearráigeahččanortnegiid mat devdet sihke parlamentáralaš goziheami ja siskkáldas hálddahuslaš  goziheami:</p>
<p type="listitem">Bearráigeahččanlávdegoddi lea Sámedikki dievasčoahkkima neavvu parlamentáralaččat gozihit doaimma maid Sámedikki bušeahtta ruhtada. Bearráigeahččanlávdegotti eanetlohku sáhttá Riikarevišuvnna raporttaid vuođul, eará iskkademiid vuođul ja iešheanalis  ovddidit áššiid Sámedikki dievasčoahkkimii.</p>
<p type="listitem">Sámedikki siskkáldas bearráigeahččamii gullet eanas muddui siskkáldas rutiinnat Sáme-dikki hálddahusas. Rutiinnat galget fuolahit ahte ekonomalaš riggodagat golahuvvojit  dasa maid Sámediggi lea mearridan, ahte ruđat geavahuvvojit nu ulbmilaččat ja beaktilit  go vejolaš, ahte raporterenvuogit leat doallevaččat, ahte bušeahtta dollojuvvo ja ahte  ekonomiijahálddašeami njuolggadusat geažosáiggi čuvvojuvvojit.</p>
<p>Riikarevišuvnnas mii lea Stuoradikki revišuvdna- ja bearráigeahččanorgána, lea ovddasvástádus jahkásaččat revideret Sámedikki doaimma, vrd. Riikarevišuvdnalága § 9. Gielda- ja guovlodepartemeanta nammadii 2004:s bargojoavkku mii galggai dárkileappot guorahallat daid bearráigeahččanortnegiid mat Sámediggái gusket. Raporta geigejuvvui Gielda- ja guovlodepartementii ja Sámediggái cuoŋománu 15.b. 2005:s, ja Sámediggi meannudii raportta miessemánu 31.b. 2005:s. Bargojoavkku mandáhtta lei čilget pvddasvástáduslinjjáid Sámedikki doaimma hárrái, ja siskkáldas dárkkisteami, bearráigeahču ja revišuvnna Sámedikkis ja Sámedikki guovdu. Joavku galggai árvvoštallat leat go ortnegat dohkálaččat ja cuiget váilevašvuođaid, ja dasa lassin árvvoštallat Sámedikki dárkkistanlávdegotti rolla. Jus ležže váilevašvuođat de galggai joavku árvalit doaimmat movt daid divvu. <em type="bold">0 </em><em type="bold">100 000 </em><em type="bold">200 000 </em><em type="bold">300 000 </em><em type="bold">400 000 </em><em type="bold">500 000 </em><em type="bold">600 000 </em><em type="bold">700 000 </em><em type="bold">1998 </em><em type="bold">1999 </em><em type="bold">2000 </em><em type="bold">2001 </em><em type="bold">2002 </em><em type="bold">2003 </em><em type="bold">2004 </em><em type="bold">2005 </em><em type="bold">2006 </em><em type="bold">2007 </em></p>
<p><em type="bold">Sámedikki bušeahtta </em></p>
<p><em type="bold">Sámi ulbmilat, earret Sámedikki bušeahtta </em></p>
<p xml:lang="nob">Side 35 av 86</p>
<p type="listitem">Raporttas gávnnaha joavku ahte Sámedikki siskkáldas bearráigeahčču lea dohkálaš, muhto  das lea buoridanmunni. Earet eará rávvejuvvojedje čuovvovaš doaimmat:</p>
<p type="listitem">Sámedikki bearráigeahččanávdegoddi šaddá čielga dárkkistanlávdegoddin ja oažžu re-surssaid áššemeannudandoibmii.</p>
<p type="listitem">Sámedikki čoahkkinjođihangoddái ásahuvvo dievasčoahkkinčállingoddi mii lea organisatoralaččat sorjjasmeahttun Sámediggeráđis. Bearráigeahččanlávdegotti  áššemeannudandoaibma biddjo dievasčoahkkinčállingotti vuollái.</p>
<p type="listitem">Sámedikki rámma berre lasihuvvot 800 000 kruvnnuin jahkásaččat mainna nanne bearráigeahččanlávdegotti návccaid.</p>
<p type="listitem">Sámedikki hálddahusa bušeahtta berre nannejuvvot ovttain virggiin siskkáldas bearráigeahču várás, ja Sámedikki bušeahtta berre dalle lasihuvvot 600 000 kruvnnuin  dán ulbmilii.</p>
<p type="listitem">Gielda- ja guovlodepartemeanta berre guorahallat ovttasráđiid Sámedikkiin, galgá go</p>
<p>Sámediggi sirrejuvvot sierra riektesubjeaktan ja movt galggaš dan dahkat.</p>
<p>Stuoradiggi čuovvolii bargojoavkku rávvaga ja Sámedikki bušeahtta lassánii 600 000 kruvnnuin 2005:s RNB 2005 meannudeami oktavuođas. Lassijuolludus galggai nannet Sámedikki hálddahusa siskkáldas goziheami ja Sámedikki bearráigeahččanlávdegotti áššemeannudannávccaid, vrd. St.prp. nr. 65 (2004-2005) ja Árv.S. nr. 240 (2004-2005). Dát juolludus ii joatkašuvvan 2006 stáhtabušeahtas. Áššis 050/04 Sámedikki bušeahtta 2005 mearridii Sámediggi nannet Sámedikki hálddahusa ovttain controller-virggiin. Dasto lea Sámediggi áššis 058/05 Sámedikki bušeahtta 2006 lasihan juolludusa Sámedikki bearráigeahččanlávdegotti barggu nannemii. Hálddahuslaš ođđasisorganiserema oktavuođas 2005:s ásahii Sámediggi sierra dievasčoahkkinbargojoavkku. Dievasčoahkkinjoavkku ovddasvástádussan lea lávdegottiid ja dievasčoahkkimiid lágideapmi, meannudit áššiid čoahkkinjođihangoddái, válgalávdegoddái ja válganammagoddái, doaibmat čállin bearráigeahččangoddái, sámediggeválggat ja válganjuolggadusat ja diehtojuohkin iežas suorggis. Bargojoavkku jođiha bargojoavkku jođiheaddji. Direktovrras ja dievasčoahkkinbargojoavkku bargoaddiovddasvástádus, ja čoahkkinjođiheaddjis lea bagadanváldi. <em type="bold">2.12. Sámedikki ja stáhtaráđi konstitušuvnnalaš ovddasvástádus </em>Dán oasis čilget ovttaskas stáhtaráđiid dahje ráđđehusa konstitušuvnnalaš ovddasvástádusa dan doaimma guovdu maid Sámediggi doaimmaha. Bargo- ja searvadahttindepartemeanttas lea bajemus ovddasvástádus oktiiheivehit sámi áššiid. Bargo- ja searvadahttindepartemeantta ovddasvástádus sihkkarastit ahte ráđđehusa ollislaš sámepolitihkka čađahuvvo, mielddisbuktá ahte das leat iešguđet rollat nuppiid departemeanttaid guovdu; dieđuid juohkit sámepolitihka birra ja gozihit ahte sámepolitihkka lea fárus go suorgepolitihkka hábmejuvvo, gozihit ja árvvoštallat suorgepolitihka váikkuhusaid sámepolitihkkii, doalahit oppalaš gova sámepolitihkalaš doaimmaid juolludusain, doaibmat fágadepartemeanttaid ja Sámedikki gaskaolmmájin ja sihkkarastit ahte gulaskuddan- ja oassálastinvuogit čuvvojuvvojit. Dasa lassin galgá Bargo- ja searvadahttindepartemeanta veahkehit eará departemeanttaid mat guorahallet sámi álbmogii guoskevaš áššesurggiid. Fágadepartemeanttain lea maiddái ovddasvástádus iežaset surggiid siskkobealde. Juohke fágadepartemeanttas lea ovddasvástádus ieš čuovvolit sámepolitihka čađaheami iežas surggiid siskkobealde. Dat gusto maiddái daidda ortnegiidda maid Sámediggi hálddaša. </p>
<p xml:lang="nob">Side 36 av 86</p>
<p>Prinsihpalaččat sáhttá stáhtaráđđi ovddasvástáduslága § 11 vuođul, šaddat váldit ovddasvástádusa jus doaimmat sámi giela, kultuvrra ja serovdateallima nannema várás eai álggahuvvo. Dat ovddasvástádus sáhttá maiddái gustot jus dieđut sámi giela, kultuvrra ja servodateallima stáhtusa birra leat váilevaččat. Jus ovdamearkka dihte čájehuvvo ahte lea dárbu álggahit doaimmaid vai sámi gielat eai jávkka, ja dat ii čuovvoluvvo beaktilis doaimmaid bokte, de sáhttá dat leat áššáiguoskevaš stáhtaráđi konstitušuvnnalaš ovddasvástádus. Bargo- ja searvadahttindepartemeantta bajemus ovddasvástádus ja iešguđet fágadepartemeanttaid ovddasvástádus iežaset surggiid siskkobealde, cegge gažaldaga stáhtaráđiid konstitušuvnnalaš ovddasvástádusa hárrái ja das man viiddis dat ovddasvástádus lea, ja das movt stáhtaráđiid konstitušuvnnalaš ovddasvástádusa prinsihppa oktiiheive Sámedikki sorjjasmeahttunvuođa prinsihppii. Konstitušuvnnalaš ovddasvástádus lea čadnon Vuođđolága njuolggadusaide riikarievtti hárrái. Vuođđolága § 86 mielde lea Riikariekti dubmejeaddji váldi dakkár áššiin mat čuoččaldahttojuvvojit ráđđehuslahtu vuostá, Stuoradikki vuostá dahje Alimusrievtti vuostá go galgá leat dahkan láhkarihkkuma iežas doaimma čađaheami oktavuođas. Konstitušuvnnalaš ovddasvástádus lea dalle ráŋggáštusovddasvástádus ja materiála ráŋggáštusmearrádusat čuvvot guovvamánu 5.b. 1932 lága nr. 1 Ráŋggáštusa birra daid daguid ovddas mat áššáskuhttojuvvojit riikkarievttis (ovddasvástádusláhka). Lágas eai leat njuolggadusat mat njuolgga gustojit stáhtaráđiid konstitušuvnnalas ovddasvástádussii dalle go lea fápmuduvvon, muhto dattege sáhttet olu dáin mearrádusain leat áigeguovdilat.64 Ovddasvástáduslága § 8 b bustáva mielde, sáhttá ráđđahuslahttu guhte ii čađat Stuoradikki mearrádusa, dahje guhte doaimmaha stuoradiggemearrádusa vuostá, ráŋggáštuvvot. § 10 bidjá ráŋggáštusa ráđđehuslahttui guhte dagaha dahje váikkuha dasa ahte stáhta opmodagat dahje eará ruđat eai geavahuvvo dahje stivrejuvvo dohkálaš vuogi mielde dahje guhte earaládje jierpmemeahttumit doaimmaha doaimmas.65 Go árvvoštallá ovttaskas stáhtaráđiid konstitušuvnnalaš ovddasvástádusa daid mearrádusaid ovddas maid Sámediggi dahká, de ferte dat sorjjasmeahttunvuohta mii Sámedikkis lea sámelága mielde ja maŋit áiggi ovdáneapmi sámepolitihkas leat deaŧalaš vuođđun. Álbmotválljejuvvon orgánan lea Sámedikkis stuora friddjavuohta. Sámediggi ii leat dábálaš etáhta dahje ráđđehusa vuollásaš orgána, ja danne ii sáhte ráđđehus váldit ovddasvástádusa Sámedikki politihkalaš doibmii dahje politihkalaš mearrádusaide maid Sámediggi dahká iešguđet surggiin. Stáhtabušeahta juolludusaid dáfus lea dattege stáhtaráđis ovddasvástádus fuolahit ahte Stuoradikki mearrádusaid eavttut čuovvoluvvojit. Dan čilge Justiisadepartemeantta láhkaossodat ođđajagimánu 26.b. 1995 reivves Gielda- ja guovlodepartementii ná (dás jorgaluvvon) <em type="italic">”Sámedikki sorjjasmeahttunvuođas lea mearkkašupmi stáhtaráđi konstitušuvnnalaš ovddasvástádussii. Dannego stáhtaráđis ii leat bagadan- dahje bearráigeahččanváldi Sámedikki guovdu, de ii leat vuođđu váldit konstitušuvnnalaš ovddasvástádusa Sámedikki mearrádusain dahje doaimmas muđui. Sáhttá dattege leat nu ahte Sámediggi (a) lága vuođul, (b) stuoradiggemearrádusa vuođul dahje (c) eará vuođu vuođul doaim- </em>64 Vrd Ođđajagimánu 26. b. 1995 reivve Justiisadepartemeantta láhkaossodagas Gielda- ja guovlodepartementii, áššenummar (94/1422 E). 65 Lassin konstitušuvnnalaš ovddasvástádussii dáidá maiddái čuožžilit parlamentáralaš ovddasvástádus. Parlamentáralaš ovddasvástádus mearkkaša dábálaččat ráđđehusa dahje ovttaskas stáhtaráđi geatnegasvuođa geassádit go stuoradiggi mearrádusa bokte ovddida eahpeluohttámuša. </p>
<p>Side 37 av 86 <em type="italic">maha válddi dahje doaimma mii gullá stáhtaráđi bagadan- dahje bearráigeahččanválddi vuollái. Jus nu lea de šaddá maiddái konstitušuvnnalaš ovddasvástádus nu viiddis go dat válddi čađaheapmi (doaibma) lea. Man muddui iešguđet surggiid stáhtaráđiin lea dakkár bagadan- dahje bearráigeahččanváldi lea guoskevaš láhkavuođu dulkoma duohke.”66 </em></p>
<p>Láhkaossodat cealká ahte Sámediggái eai leat lága bokte dahje láhkavuođu bokte biddjon barggut mas láhka seammás bidjá ráđđehussii dahje departementii bagadan- dahje bearráigeahččanválddi Sámedikki guovdu. Sámi kulturmuitosuodjalusa dáfus leat dattege barggut ja váldi fápmuduvvon Sámediggái ja Sámediggi gullá dalle fágalaččat Riikaantikvárii. Láhkaossodat čujuha juolludusnjuolggadusaid § 10:ii (ovddeš § 17) dárkkistanvejolašvuođa birra, erenoamáš gozihan- ja bagadanválddi hárrái mas lea Stuoradikki mearrádus vuođđun. Dat gusto ee. almmolaš orgánaide mat eai leat departemeantta dárkkisteami ja goziheami vuolde ja dat čuodjá ná: <em type="italic"><span type="quote">”Go stáhtaruđain addojuvvo doarjja almmolaš dahje priváhta doibmii mii muđui ii leat departemeantta goziheame vuolde, de galgá dan hálddašansuorggis mii doarjaga addá ja Riikarevišuvnnas, leat vejolašvuohta, jus doarjjaoažžu guovdu ii mearriduvvo eará, dárkkistit ahte ruđat geavahuvvojit evttolaččat”</span>. </em>Sámedikki sorjjasmeahttumis dili geažil, jáhkká Láhkaossodat ahte juolludusnjuolggadusaid § 10 (ovddeš § 17) maiddái gusto dalle go ruđat juolluduvvojit Sámediggái. Láhkaossodat jáhkká maiddái ahte dan mearrádusa rihkkun sáhttá prinsihpalaččat mielddisbuktit konstitušuvnnalaš ovddasvástádusa. Lassin juolludusnjuolggadusaid § 10:ii (ovddeš § 17) sáhttá ovttaskas juolludusmearrádus mielddisbuktit ahte ráđđehus dahje departemeanta oažžu bearráigeahččan- dahje bagadanválddi Sámedikki guovdu juolluduvvon ruđaid geavaheami (juohkima) oktavuođas. Man viidát dat váldi manná, lea guoskevaš juolludusmearrádusa dulkoma duohken. Bagadan- dahje gozihanváldi Sámedikki guovdu ráddjejuvvon surggiin eará vuođuin go lágain dahje stuoradiggemearrádusain, lea gažaldat maid Láhkaossodat čilge nu ahte vejolaš vuođđu lea fápmudeami ráđđehusas dahje departemeanttas Sámediggái. Dan oktavuođas cealká Láhkaossodat ahte (dás jorgaluvvon) <em type="italic">”Dannego Sámediggi ferte lohkkot sorjjakeahtes orgánan ráđđehusa/departemeantta ektui, de lea eahpesihkar sáhttá go (ja man muddui) ráđđehus/departemeanta fápmudit válddi Sámediggái almmá láhkavuođu dahje plenarmearrádusa haga. Dás dattege eat guorahala dan lagabui. Muhto rávvet ahte boahtteáiggis árvvoštallat gažaldaga dárkilet láhkavuođu birra Sámedikki fápmudeami hárrái.” </em></p>
<p>Dainna eavttuin ahte ráđđehusa/departemeantta fápmudeapmi (mas ii leat sierra láhkavuođđu lágas) Sámediggái lea lobálaš, de sáhttá Láhkaossodaga oaivila mielde (dás jorgaluvvon) <em type="italic">”…jearrat makkár ovddasvástádus fápmudeaddji válddis lea Sámedikki fápmočađaheamis (ja juolluduvvon ruđaid ovddas). Ovddasvástádus lea nannosit čadnon daidda dárkkistanvugiide mat fápmudeaddji orgánas leat. Fápmudeaddji orgánas leat vejolašvuođat gohcit fápmudanmearrádusa vuođul dan suorggis mas váldi lea addojuvvon.” </em>Láhkaossodat čujuha Frihagenii, Forvaltningsrett oassi 1, 1991, s 242 mas celkojuvvo (dás jorgaluvvon): <em type="italic">”Fápmudeapmi ii mearkkaš ahte dat orgána mii lea fápmudan, lea eret addán </em>66 Reive sáddejuvvui <span type="quote" xml:lang="nob">”Konsekvenser forbundet med en overgang til en friere budsjettmessig stilling for Sametinget”</span> nammasaš raportta ráhkadettiin mii ovddiduvvui njukčamánu 1996:s. </p>
<p>Side 38 av 86 <em type="italic">iežas gelbbolašvuođa. Das ii leat duššefal vejolašvuohta doaimmahit bearráigeahču, muhto dat lea dábálaččat geatnegahtton bearráigeahččat movt fápmuduvvon váldi geavahuvvo ja vejolaččat maiddái addit dárkilet njuolggadusaid. Dat orgána mii lea fápmudan [...]ferte maiddái sáhttit addit direktiivvaid das movt konkrehta áššit galget mearriduvvot. Nu ferte leat vaikko dat orgána mii fápmuduvvo iešalddis ii leat fápmudeaddji orgána vuollásaš mohttege.” </em>Láhkaossodat gávnnaha ođđajagimánu 26.b. 1995`reivvestis ahte fápmudeaddji orgána iešalddis sáhttá addit oppalaš bagadusaid, njuolggadusaid áššemannudeami hárrái, geavahit lága ja doaimmahit árvvoštallama ja addit rávvagiid ovttaskas áššiin, ja sáhttá ieš mearridit makkár gozihanbeliid dat dáhttu bisuhit alddis. Jáhkkimis lea fápmudeaddji orgánas ovddasvástádus gozihit Sámedikki doaimma ja seaguhit iežas áššái jus fuomáša moaittáhahtti diliid fápmuduvvon válddi geavaheamis. Láhkaossodaga oaivila mielde sáhttá dat mielddisbuktit ovddasvástádusa jus dat gozihanbealit mat fápmudeaddji orgánas leat dihto dilálašvuođas, eai váldojuvvo atnui, muhto dat lea dilálašvuođa duohken. Sámi ulbmiliid hálddašeami dáfus, mearrida Sámedikki dievasčoahkkin ruđaid juolludeami njuolggadusaid. Departemeanttaid ovddasvástádus dán oktavuođas lea bearráigeahččat ahte Sámedikki doarjjageavaheami njuolggadusat vástidit stáhta ekonomiijamearrádusaide. Jus njuolggadusat eai čuovo ekonomiijamearrádusaid, de mielddisbuktá dat jáhkkimis konstitušuvnnalaš ovddasvástádusa ovddasvástideaddji stáhtaráđđái. <em type="bold">2.13. Sámedikki oktavuohta Stuoradiggái </em>Stuoradiggi lea váldán mállen addit Sámediggái vejolašvuođa doallat viidát ja sierra čoahkkimiid lávdegottiiguin go dain leat áššit meannudeapmái main lea mearkkašupmi sámi beroštumiide. Muhtun háviid lea Stuoradikki presideantagoddi váikkuhan dasa ahte leat dollojuvvon rabas gulaskuddančoahkkimat Sámedikki ja lávdegottiid gaskka. Go Stuoradiggi meannudii finnmárkkulága, de formaliserejuvvui Stuoradikki ja Sámedikki dialoga nu ahte Justiisalávdegoddi mearriduvvui doallat Sámedikkiin ráđđádallamiid. Duogáš dasa lei ahte stáhta galggai lága meannudettiin deavdit iežas ráđđádallangeatnegasvuođa ILOkonvenšuvnna nr. 169 olis. Sámediggi oaččui ráđđádallamiid maŋŋá árvalusa meannudeapmái ovdal go lávdegoddi ovddidii iežas loahpalaš árvalusa. ILO-konvenšuvnna nr. 169 mielde lea dábálaččat ráđđehus geatnegahtton ráđđádallat. Muhto nu movt finnmárkkulága meannudettiin, de sáhttá muhtun oktavuođain leat lunddolaš ahte Stuoradiggi ráđđádallá Sámedikkiin. Muđui gieđahallá Stuoradiggi jahkásaččat stuoradiggedieđáhusa Sámedikki doaimma birra. Dan dieđáhusa meannudettiin dollojuvvo rabas gulaskuddančoahkkin Sámedikkiin. Lávdegotti mearkkašumit jahkedieđáhussii ja ráđđehusa vástádus Sámedikki jahkedieđáhussii boahtá ovdan lávdegotti árvalusas67. Stuoradiggi meannuda gažaldagaid mat leat čadnon Sámediggái maiddái stáhtabušeahta gieđahallama oktavuođas. Muđui lea sámedikkiid oktavuohta našunalčoahkkimiidda čilgejuvvon davviriikkalaš sámekonvenšuvnna 18. artihkkalis. Artihkal evttoha reguleret sámedikki ja našunalčoahkkima oktavuođa, ja celkojuvvo ee. ahte gažaldagain main lea mearkkašupmi sápmelaččaide, galgá sámedikki oaivil vuhtiiváldojuvvot dakkár áššiin mat erenoamážit gusket sápmelaččaide. Dán 67 Geahča ovdamearkka dihte Árv. S. nr. xxx (2006-2007). </p>
<p>Side 39 av 86 evttohusa mielde lea Sámedikkis riekti čilget oainnus njuolga našunalčoahkkimii dahje lávdegottiide dahje eará orgánaide mat gullet našunalčoahkkimii. Lea našunalčoahkkin mii iežas njuolggadusaid bokte mearrida movt áššit galget gieđahallojuvvot. <em type="bold">2.14. Sámedikki oktavuohta gielddaide ja fylkkagielddaide </em>St.dieđ. nr. 55:s (2000-2001) Sámepolitihka birra guorahallojuvvo Sámedikki oktavuohta báikkálaš ja guovllu dássái (kap. 5.2). Stáhta ovddasvástádus fuolahit ahte sápmelaččaid vuoigatvuođat eamiálbmogiin devodojuvvojit, ii sáhte sirdojuvvot vuolit hálddašandásiide nugo gildii dahje fylkkagildii. Lea stáhta ovddasvástádus fuolahit ahte leat doarvái doaibmaneavvut deavdit geatnegasvuođaid. Vuđolaš vuoigatvuođaid dáfus sáhttá danne leat dárbu addit dihto stáhtalaš čujuhusaid nannen dihte stáhta sámepolitihkalaš geatnegasvuođaid ollašuhttima buot hálddašandásiin. St.dieđ. nr. 55:s nannejuvvo ahte gielddat berrejit ávžžuhuvvot ieža vuhtiiváldit sámi beroštumiid, ja gielddat fertejit oažžut doarvái dieđuid almmolaš sámepolitihka birra ja rievttálaš vugiid birra mat leat ásahuvvon – ja ahte lea stáhta geatnegasvuohta fuolahis dárbbašlaš dieđuid buot dásiid almmolaš bargiide. Sámelágas, mánáidgárdelágas ja oahpahuslágas leat mearrádusat mat njuolgga váikkuhit gielddaide, ja dat leat dalle mielde reguleremis dihto oktavuođaid Sámedikki ja stáhta gaskka. Fylkka- ja gielddaplánemis leat stuora váikkuhusat sámi beroštumiide, ealáhusaide ja kultuvrii dain guovlluid gos sápmelaččat ásset. Plána- ja huksenláhka lea luonddu- ja resursahálddašeami deaŧalaččamus láhka. Sámi servodatberoštumiid vuhtiiváldin ii leat sierra namuhuvvon lágas. Dat perspektiiva lea guovtti johtočállosis maid Birasgáhttendepartemeanta lea čállán. T-2/98 johtočálus cealká ahte fylkkagielddat ja gielddat berrejit váldit fárrui Sámedikki plánaid fylkka- ja gielddaplánemis dain guovlluin gos leat sámi beroštumit. T-3/98 johtočállosis ges celkojuvvo ahte fylkkaplánen maid galgá leat mielde sámi kultuvrra, servodaga ja ealáhusaid nannemis ja ovdánahttimis, ja ahte Sámediggi galgá váldot fárrui fylkkaplánemii ráđđeaddi orgánan dain fylkkain gos leat sámi ássan- ja geavahanguovllut. 2007 giđa dáidá Stuoradiggái ovddiduvvot ođđa plána- ja huksenláhka. Plánaláhkalávdegoddi68 evttoha ahte sámi beroštumit namuhuvvojit sierra lágas. Plánaláhkalávdegoddi evttoha maiddái ahte Sámedikkis galgá leat váidalusriekti dain áššiin main lea erenoamáš mearkkašupmi sámi kultuvrii, ealáhusdoaimmaheapmái dahje servodateallimii. Sámedikki ovttasbargu gielddaiguin lea positiivadit ovdánan áiggi mielde, erenoamážit dain gielddain mat gullet Sámi ovdánahttinfoandda geográfalaš doaibmaguvlui ja sámegiela hálddašanguvlui. Sámediggi lea leamaš ja boahtá ain leat aktiiva beallin iežas doaibmaneavvuid geavaheami bokte mat adnojit báikkálaš doaimmaid álggaheapmái ealáhuseallima, giela- ja kultursuoggis. 2002-2006 áigodagas lea Sámediggi dahkan ovttasbargošiehtadusaid fylkkagielddaiguin Finnmárkku rájes gitta Hedmárkui. Sámedikki ja fylkkagielddaid ovttasbargošiehtadusat lea ođđa elemeanttat sámepolitihkas ja guovllupolitihkas, main sáhttá leat stuora mearkkašupmi máŋgga oktavuođas. Golmmá davimus fylkkagielddaiguin leat dahkkon sierra šiehtadusat, ja lullisámi guovllus lea dahkkon oktasaš šiehtadus Nordlánddain, Trøndelágafylkkaiguin ja Hedmárkkuin. Šiehtadusaid ulbmil lea nannet sámi kultuvrra, giela ja servodateallima, ja nannet fylkkaid ja Sámedikki ovttasbarggu ja ovttasbargoarenaid. Šiehtadusain lea veahá iešguđetlágán hápmi. Muhto buot šiehtadusat mielddisbuktet viiddis ja konkrehta ovttasbarggu mii lea vuođđuduvvon iešguđetge beali politihkalaš jođiheapmái. 68 NOU 2003:14 Bedre kommunal og regional planlegging etter plan- og bygningsloven </p>
<p xml:lang="nob">Side 40 av 86</p>
<p>Šiehtadusat ovddidit maiddái oktasaš ovddasvástádusa ollislaš servodatovdáneamis, ja dat sisttisdollet sihke politihkkaovdánahttima ja geažosáiggi ovttasbarggu hálddašeamis ja máŋgga eará suorggis. Ealáhusovdánahttin ja guovllu plánen ja areálahálddašeapmi leat guovddážis šiehtadusain. Ovttasbargu lea eaktodáhtolaš ja beliid buoredáhtu duohken. Ovttasbargošiehtadusat leat juo mielddisbuktán olu konkrehta ja buriid bohtosiid.69 69 Šiehtadusat leat Sámedikki neahttasiiddus: http://www.samediggi.no/fil.asp?MId1=1&amp;MId2=261&amp;FilkategoriId=44&amp;back=1?</p>
<p>Side 41 av 86 <em type="bold">3. Stáhtalaš orgánaid gullevašvuođahámit70 </em><em type="bold">3.1. </em></p>
<p><em type="bold">Hálddašanorgánat </em></p>
<p type="listitem">Hálddašanorgánat lea stáhtalaš doaimmaid organiserema váldovuohki, ja lea oppalaččat daid  njuolggadusaid vuollásaš mat gustojit stáhtahálddašeapmái, dasa gullet Stuoradikki juolludannjuolggadusat, stáhta ekonomiijahálddašeami njuolggadusat, almmolašvuođaláhka ja hálddašanláhka. Bargit leat stáhtavirgeolbmot geat gullet virgeolbmolága ja virgeriidolága vuollái.  Hálddašanorgánaid sáhttá bajit váldi geažosáiggi bagadit. Stuoradikki stáhtabušeahttameannudeamis ja departemeanttaid jahkásaš juolludanreivviin leat dárkilet gáibádusat ja čujuhusat  iešguđet hálddašanorgánii. Dábálaččat earuhuvvojit golmmalágán hálddašanorgánat:</p>
<p type="listitem">dábálaš hálddašanorgánat</p>
<p type="listitem">hálddašanorgánat main leat erenoamáš fápmudusat</p>
<p type="listitem">hálddašanfitnodagat  3.1.1.</p>
<p><em type="bold">Dábálaš hálddašanorgánat </em></p>
<p type="listitem">Dábálaš hálddašanorgánaid sáhttá oanehaččat čilget ná71:    Stivren- ja ovddasvástádusdilit</p>
<p type="listitem">Hálddašanorgánat leat oassin stáhtas juridihkalaš peršovdnan, stáhtaeiseválddit stivrejit bagadusa bokte; dat leat njuolgga Gonagasa ja guoskevaš departemeantta organiseren- ja  stivrenválddi ja dábálaš bagadusa vuollásaččat.</p>
<p type="listitem">Guoskevaš stáhtaráđis lea konstitušuvnnalaš ovddasvástádus buot beliide orgána doaim-mas (jus eiseváldi ii leačča ráddjen dán lága bokte).</p>
<p type="listitem">Lea vejolašvuohta bajit stivremii buot beliin geažosáiggi doaimmas.</p>
<p type="listitem">Direktovrra/beaivválaš jođiheddjiid nammada dávjá Gonagas/guoskevaš departemeanta.    Ekonomiija ja bargiid hálddašeapmi</p>
<p type="listitem">Stáhta ekonomiijahálddašeami (bušeahtta ja rehketdoallu), bargiid hálddašeami ja oastima ja háhkama oppalaš njuolggadusat gustojit.</p>
<p type="listitem">Doaibma oažžu ruđalaš resurssaid Stuoradikki juolludusaid bokte maid oažžu háldosis departemeanttas juolludusnjuolggadusaid ja stáhta ekonomiijanjuolggadusaid mielde.</p>
<p type="listitem">Stáhtas lea ekonomalaš ovddasvástádus doibmii mii ii sáhte reastaluvvat.</p>
<p type="listitem">Investeremat dahkkojit reaidoruhtaprinsihpa mielde.</p>
<p type="listitem">Investeremat ruhtaduvvojit stáhtakássain, ja daidda ii sáhte ovttaskas doaibma lonet.</p>
<p type="listitem">Riikarevišuvdnadárkkisteapmi čađahuvvo das ahte juolludusat hálddašuvvojit gustojeaddji njuolggadusaid mielde ja Stuoradikki juolluduseavttuid mielde.</p>
<p type="listitem">Bargiid árvu ja almmolašrievttálaš geatnegasvuođat</p>
<p type="listitem">Bargiin lea stáhtavirgeolbmo árvu ja gullet virgeolbmolága ja virgeriidolága vuollái.</p>
<p type="listitem">Stáhta ja váldoorganisašuvnnaid váldošiehtadus ja tariffašiehtadusat gustojit bargiide.</p>
<p type="listitem">Áššemeannudeapmi ferte čađahuvvot hálddašanlága njuolggadusaid mielde jus sier-ralágain ii leačča celkon earaládje. Hálddašanlágas leat eareteará njuolggadusat  bealálašvuođa birra ja njuolggadusat váidinvejolašvuođain, váidinmeannudeamis ja das gii  lea váidinásahus. 70 Čilgehusat dás leat eanas muddui váldon NOU-rapport 2003:34 Mellom stat og marked. Selvstendige organisasjonsformer i staten, kap.3 Iešguđetlágán mállet organiseret stáhtalaš orgánaid. 71 NOU 1999:15 Hvor nært skal det være, kapihtal 5.4.2</p>
<p type="listitem" xml:lang="nob">Side 42 av 86</p>
<p type="listitem">Almmolašvuođaláhka gusto dan doibmii maid hálddašanorgána jođiha jus eará ii leačča mearriduvvon lágas dahje lága olis. Lága doaibmaviidodat lea vuđolaččat seamma viiddis  go hálddašanlága.</p>
<p type="listitem">Hálddašanorgánat gullet Siviilaáittardeaddji gelbbolašvuođa vuollái. 3.1.2.</p>
<p><em type="bold">Hálddašanorgánat main leat sierra fápmudusat </em></p>
<p>Hálddašanorgánat main leat sierra fápmudusat leat dábálaččat doaimmat main leat erenoamáš bušeahttafápmudusat. Dat lea eanas muddui čadnon dasa ahte doaibma lea nettobušetterejuvvon ja nappo oažžu juolludusa 50-poastta bokte, nu movt Sámediggi oažžu. Stuoradiggi dahká duššefal ovtta dahje muhtun bušeahttamearrádusaid mas stáhtakássa ekonomalaš doarjja mearriduvvo. Sisaboađut ja golut mat leat eambbo go dát juolludusat eai boađe ovdan stáhtabušeahtas ja doaibma sáhttá ieš mearridit juolludeami doibmii ja investeremiidda. Nettobušetteren addá stuorát ekonomalaš ja doaimmalaš njuovžilisvuođa. Maŋemus logijagis leat olu stáhtalaš doaimmat rievdaduvvon dán čatnanmállii. Doaimmat sáhttet oažžut liigefápmudusaid, ovdamearkka dihte hálddahuslaš, fágalaš dahje bargiideguoskevaš gažaldagaid hárrái.72 Dát čatnanmálle lea erenoamážit adnon dutkamis ja alit oahpus.73 Hálddašanorgánat main leat sierra fápmudusat šaddet eanasmuddui stáhta ekonomiijanjuolggadusaid vuollái, ja Ruhtadandepartemeanta lea juovlamánu 21.b. 2005 johtočállosis (R-106) mearridan dárkilet njuolggadusaid dasa makkár spiehkasteamit leat áigeguovdilat. Eanas hálddašanorgánat main leat sierra fápmudusat leat fágalaččat sorjjasmeahttumat juogo njuolggadusaid dahje lága bokte. Nettobušetterejuvvon hálddašanorgánain sáhttet muhtun ovttaskas oktavuođain leat sierraortnegat bargiide, ovdamearkka dihte spiehkasteamit virgeolbmo- ja virgeriidolágas, ja spiehkasteamit hálddašanlágas ja/dahje almmolašvuođalágas. Dat doaimmat eai leat sierralágán doaimmat ja daidda sáhttet gullat dutkaninstituhtat, universitehtat ja allaskuvllat, doarjja- ja foandahálddašeapmi ja árvovuođđuduvvon doaimmat main lea gelbbolašvuohta dihto fágasuorggis, ovdamearkka dihte Dásseárvoguovddáš ja Geavaheddjiid áittardeaddji. Maiddái Gonagaslaš Hoffa, Ráfikorpsa ja Svalbárdabušeahtta ožžot juolludusaid 50-poastta bokte. Doaimmain lea buori muddui iešstivrejupmi vaikko ožžot ruhtajuolludemiid stáhtas. Doaimmat leat oassin stáhtas juridihkalaš peršovdnan, ja dain váldá stáhta politihkalaš ja ekonomalaš ovddasvástádusa. Ággan nuppástuhttit dábálaš hálddašanorgánaid orgánan main leat sierra fápmudusat, lea dat go leat sávvan stuorát ekonomalaš doaibmanfriddjavuođa lassisisaboađuid hálddašettiin. Čatnasupmi stáhtii muddejuvvo juolludanmearrádusaid hábmema bokte ja ekonomiijanjuolggadusaid hábmema bokte, ja sáhttá muddejuvvot lága bokte nu movt ovdamearkka dihte universitehta- ja allaskuvlaláhka dahká. <em type="bold">3.1.3. </em></p>
<p><em type="bold">Eará stáhtalaš friddjadoaimmat </em></p>
<p>Leat olu friddja stáhtalaš doaimmat mat leat organiserejuvvon hálddašanorgánan dakko bokte ahte jahkásaš ruhtajuolludeamit luvvejuvvojit stáhtabušeahta doaibmapoasttain. Doaimmat eai heive Ruhtadandepartemeantta definišuvdnii hálddašanorgánas mas leat sierra fápmudusat dannego juolludusat eai addo 50-poastta bokte. Muhtun doaimmaide sáhttá dušše Gonagas stáhtaráđis addit fágalaš bagadusa nu ahte konstitušuvnnalaš ja parlamentáralaš ovddasvástádus fágalaš gažaldagain gáhččá ráđđehusa nala. Dat guoská ovdamearkka dihte áššáskuhttineiseváldái. Muhtun doaimmaide ii leat Gonagasas stáhtaráđis ge makkárge fágalaš baga-72 Veileder i statlig budsjettarbeid, mearkkašumit juolludusnjuolggadusaide, čuokkis 2.2.2.5. 73 2004 rájes lea buot stáhtalaš universitehtain ja allaskuvllain dát čatnanvuohki. </p>
<p type="listitem">Side 43 av 86 danváldi, muhto dain doaimmain lea departemeanttas dahje ráđđehusas dihto gelbbolašvuohta/bagadanváldi eahpe-fágalaš gažaldagain. Duopmostuolut gullet dán jovkui74.    Duopmostuollohálddahus  Duopmostuollohálddahus ásahuvvui Troandimis 1.11.2002 ja das lea hálddahuslaš ovddasvástádus duopmostuoluide. Duopmostuollohálddahus lea organiserejuvvon sorjjakeahtes  stáhtalaš orgánan ja dan jođiha stivra.    Stuoradikki, ráđđehusa, Justiisadepartemeantta ja Duopmostuollohálddahusa ovttasdoaibma  suddjejuvvo Duopmostuollohálddahusa doaimma láhkaaddon rámmaeavttuid vuođul.  Rámmaeavttut čuvvot njeallje váldoprinsihpa75:</p>
<p type="listitem">Justiisadepartemeanttas ii galgga leat dábálaš bagadanváldi duopmostuoluid badjel hálddahuslaš áššiin dan doaibmiválddi návcca vuođul maid Vuođđolága § 3 addá.</p>
<p type="listitem">Stuoradikki bušeahttaárvalusmeannudeami oktavuođas ožžot dat ovddasvástádussuorggit mat leat biddjon Duopmostuollohálddahussii guovddášmearriduvvon njuolggadusaid.</p>
<p type="listitem">Duopmostuollohálddahusa stivren čađahuvvá lága, láhkaásahusa dahje Stuoradikki ple-narmearradusa bokte dábálaš vuogi mielde ráđđehusa árvalusa vuođul.</p>
<p type="listitem">Ráđđehus galgá gonagaslaš resolušuvnna bokte sáhttit bagadit Duopmostuollohálddahusa hálddahuslaš ovttaskasáššiid ektui.</p>
<p>Duopmostuollolága kap. 1 A76 čilge Duopmostuollohálddahusa doaimma. Láhka nanne ahte Duopmostuollohálddahusa doaimma ja duopmostuoluid hálddašeami jahkásaš njuolggadusat galget mearriduvvot Stuoradikki bušeahttaárvalus meannudeami bokte. Duopmostuollohálddahus galgá ovddidit duopmostuoluid bušeahttaárvalusa departementii (§ 33 c). Duopmostuollokommišuvnna eanetlohku77 evttohii láhkanannet dan ahte bušeahttaárvalus dovddusindahkko Stuoradiggái. Departemeanta ii dorjon dan, muhto Justiisalávdegoddi celkkii ahte <em type="italic">”dat ii dattege hehtte duopmostuollohálddahusa sáddemis bušeahttaárvalusa Stuoradiggái.”78 </em>Jahkásaš bušeahttameannudeami rámmaid siskkobealde, eaktuduvvo ahte Duopmostuollohálddahusas galgá leat mearkkašahtti doaibmafriddjavuohta oasseulbmiliid hábmemis ja doaibmabijuid válljemis. Jus leažžá dárbu daguide gaskaáigodagas, de ferte ráđđehus čađahit iežas bagadanrievtti dahje ovddidit sierra evttohusa Stuoradiggái. Riikarevišuvdna bearráigeahččá Duopmostuollohálddahusa ja dat gullá Siviilaáittardeaddji vuollái seammaládje nu movt eará stáhtalaš orgánat. Duopmostuollohálddahusa doaibma lea gullevaš hálddašanlága ja almmolašvuođalága vuollái (Duopmostuolloláhka § 33 b). Duopmostuollohálddahus oažžu juolludusas Justiisadepartemeantta kap. 411, poastta 01 bokte. Evttohusastis boahttevaš ovddasvástádusjuohkimii ja rámmaeavttuide guovddáš duopmostuollohálddahusa hárrái (vrd. Od.prp. nr. 44 (2000-2001)), deattuhii Justiisadepartemeanta seammaládje go Duopmostuollokommišuvdna, ahte go lea sáhka ráđđehusa ja duopmostuoluid hálddahusa oktavuođa birra, de ferte parlamentáralaš ovddasvástideaddjis leat dihto ovddasvástádus. Justiisadepartemeanta ii loga leat áigeguovdilin váldit Stuoradikki stivrema ja dárkkisteami eret, ja čujuha ahte ii oktage stáhtalaš doaibma leat dakkár ahte ii leat gullevaš 74 Ot.prp. nr. 44 (2000-2001) Om lov om endringer i domstolloven m.m. kap 7.10.1 75 Vrd. Ot.prp. nr. 44 (2000-2001) Om lov om endringer i domstolloven m.m. ja Innst. O. nr. 103 (2000–2001) 76 Domstolloven kapittel 1A Den sentrale domstoladministrasjonen 77 </p>
<p xml:lang="nob">Vrd. NOU 1999:19 Domstolene i samfunnet 78 Innst. O. nr. 103 (2000–2001)</p>
<p>Side 44 av 86 departemeanttaid ja stáhtaráđiid vuollái nu ahte stáhtaráđis ja ráđđehusas lea parlamentáralaš ja konstitušuvnnalaš ovddasvástádus Stuoradikki ektui doaimma dahje doaibmaosiid dáfus. <em type="bold">Diehtobearráigeahčču ja Personsuodjaluslávdegoddi </em>Diehtobearráigeahčču lea sorjjakeahtes hálddašanorgána mii hálddahuslaččat gullá Gonagasa ja departemeantta vuollái. Ráđđehusas ii leat bagadanváldi Diehtobearráigeahču badjel dalle go Diehtobearráigeahčču lága vuođul čađaha válddis ovttaskas oktavuođain, vrd. Persondiehtoláhka § 4279. Bearráigeahčču ásahuvvui ođđajagimánu 1.b. 1980:s ja dat galgá dárkkistit ahte persondiehtoláhka čuvvojuvvo. Diehtobearráigeahčču lea sihke bearráigeahčči ja áittardeaddji, ja dat lea friddja departemeantta ja ráđđehusa ektui. Diehtobearráigeahču barggut ja váldi lea čilgejuvvon persondiehtolágas. Daid mearrádusaid maid Diehtobearráigeahčču dahká ovttaskas áššiin sáhttá váidit Personsuodjaluslávdegoddái, ja muhtun oktavuođain Gonagassii. Personsuodjaluslávdegoddi mearrida váidagiid mat leat boahtán Diehtobearráigeahču mearrádusaide, vrd. persondiehtolága § 43. Personsuodjaluslávdegoddi lea sorjjakeahtes hálddašanorgána mii hálddahuslaččat gullá Gonagasa ja departemeantta vuollái. Stuoradiggi nammada Personsuodjaluslávdegotti jođiheaddji ja nubbinjođiheaddji. Gonagas ges nammada vihtta eará lahtu. Gonagas sáhttá addit dárkilet njuolggadusaid Personsuodjaluslávdegotti organiserema ja áššemeannudeami hárrái. Bearráigeahččaneiseválddit sáhttet, vrd. persondiehtolága, gáibidit daid dieđuid maid dárbbašit nu ahte sáhttet doaimmahit iežaset doaimmaid. Diehtobearráigeačču sáhttá gáibidit ahte persondieđuid meannudeapmi mii rihkku lága galgá bissehuvvot, dahje bidjat eavttuid mat galget ollašuhttot vai meannudeapmi čuovvu lága. Diehtobearráigeahčču sáhttá maiddái sáhkkohit. Diehtobearráigeahčču ja Personsuodjaluslávdegoddi ovddidit jahkedieđáhusaid Gonagassii, vrd. §§ 42 ja 43. Jahkedieđáhusat biddjojit ovdan Stuoradiggái jahkásaš stuoradiggedieđáhusas mas maiddái leat departemeantta mearkkašumit jahkedieđáhusaide. Juolludusat addojit Ođasmahttin- ja hálddašandepartemeantta bušeahta bokte. <em type="bold">3.2. </em></p>
<p><em type="bold">Doaimmat mat leat organiserejuvvon sierra riektesubjeaktan </em></p>
<p type="listitem">Go stáhtalaš doaibma lohkko sierra riektesubjeaktan, de mearkkaša dat ahte doaibma  juridihkalaččat ii leat oassin stáhtas. Iešstivrejeaddji stáhtalaš doaimmat sáhttet organiserejuvvot</p>
<p type="listitem">stáhtaoasussearvin</p>
<p type="listitem">stáhtafitnodahkan mat organiserejuvvojit stáhtafitnodatlága mielde</p>
<p type="listitem">sierralohpegávpevuođđudussan mat organiserejuvvojit sierra lágaid mielde</p>
<p type="listitem">dearvvašvuođafitnodahkan mat organiserejuvvojit dearvvašvuođafitnodatlága mielde</p>
<p type="listitem">vuođđudussan mat organiserejuvvojit ásahuslága mielde     Rievttálaš reguleren daid stáhtalaš doaimmaid dáfus mat leat organiserejuvvon sierra riektesubjeaktan lea dan organisašuvdnamálle duohken mii doaimmas lea. Stáhtaoamastuvvon  gávpevuođđudusaid dovdomearkkat leat ahte dat leat iešbirgejeaddji riektesubjeavttat main  leat iežaset stivrenorgánat ja alddiineaset ovddasvástádus iežaset ekonomiijii. Dasto lea stáhta  gávpevuođđudusaid oamasteaddji ja stivre oamasteaddji sajis (generálačoahkkin/fitnodatčoahkkin/jahkečoahkkin) gávpevuođđudusa eará orgánaid ektui. Gávpevuođđudusat ruhtadit 79 http://www.lovdata.no/all/hl-20000414-031.html</p>
<p>Side 45 av 86 doaimma eanas muddui márkansisaboađuiguin, ja maiddái stáhtalaš juolludusaiguin mii lea dego buhtadussan doaimmaid ovddas maid servodat gáibida (muhtun háviid maiddái divvagiiguin). Bajemus gávpevuođđudusorgána vállje revisora. Riikarevišuvnna váldi lea gáržžiduvvon dasa ahte bearráigeahččat ahte guoskevaš stáhtaráđđi čađaha oamastandoaimmas rievttes ja oadjebas vuogi mielde, ja bearráigeahččat ahte vejolaš juolludusat adnojit Stuoradikki eavttuid mielde (stáhtaráđi konstitušuvnnalaš ovddasvástádus). Iešalddis ii gusto hálddašanláhka ja almmolašvuođaláhka gávpedoaimmaide, muhto dat gustojit doaimmaide mat leat čadnon válddi čađaheapmái dahje servodatlaš doaimmaide. Bargit eai leat stáhtavirgeolbmot ja sii eai gula dábálaččat stáhtain sohppojuvvon tariffašiehtadusaide. Dearvvašvuođafitnodatlágas leat moanat sierramearrádusat mat leat heivehuvvon suorgái ja daidda erenoamáš stivrendárbbuide mat suorggis leat. Láhka nanne ahte hálddašanláhka gusto dearvvašvuođafitnodagaid doaimmaide. Ovttaskas mearrádusaid maid fitnodagat leat dahkan, sáhttá váidit departementii, jus sierra váidinásahus ii leat nannejuvvon lágas dahje láhkaásahusas. Departemeanta sáhttá addit láhkaásahusa das ahte gii galgá doaibmat váidinásahussan ovttaskas mearrádusaide maid fitnodagat leat dahkan. Dasto gusto maiddái almmolašvuođaláhka fitnodagaid doaimmas. Bargit eai leat stáhtavirgeolbmot, vrd. lága § 5. Láhka cealká maiddái ahte dearvvašvuođafitnodagat galget lohkkot almmolaš orgánan. Stáhtalaš doaimmat sáhttet maiddái organiserejuvvot vuođđudussan. Vuođđudus lea iešoamasteaddji ovttadat. Dan ii eaiggáduša stáhta dahje priváhta riektesubjeavttat. Vuođđudus sáhttá stivrejuvvot sierralágaid bokte, gáibádusaid bokte mat biddjojit njuolggadusaide ásaheami oktavuođas, lobi bokte nammadit stivrra/stivralahtuid ja bistevaš ruhtadeami bokte stáhtalaš doarjjan. Iešguđetlágán organisašuvdnamálliid dárbu ja dárkilet hábmen lea olu áššiid ja árvvoštallamiid duohken, ee. doaimma ulbmila ja bargguid, doaimma márkanvuođu dási ja iešguđetlágán málliid duohken almmolaččat regulerejuvvon doaimmaid hárrái.80 <em type="bold">3.3. </em></p>
<p><em type="bold">Stuoradikki vuollásaš ásahusat </em></p>
<p>Stuoradikki vuollásaš ásahusat leat Suodjalusa áittardeaddjelávdegoddi, Stuoradikki hálddahusa áittardeaddji, Stuoradikki bearráigeahččanlávdegoddi, iskan-, vákšun- ja sihkarvuođabálvalusa hárrái ja Riikarevišuvdna. Dat leat olgguldas, parlamentáralaš veahkkeorgánat Stuoradikki ráđđehus- ja hálddahusdárkkisteapmái.81 Oktasaš dáidda ásahusaide lea ahte daid lea Stuoradiggi ásahan, dain lea sorjjakeahtesvuohta hálddahusa ektui, Stuoradiggi addá doaimmaide bagadusa – ee. almmolašvuođa hárrái, ja dat raporterejit njuolga Stuoradiggái. Siviilaáittardeaddji ja Riikarevišuvnna doaibma lea ásahuvvon lága bokte. Jahkásaš doaibmabušeahta dáfus, sádde Stuoradikki hálddahus bušeahttaárvalusa Ruhtadandepartementti. Ruhtadandepartemeantta St.prp. nr. 1:s (2006-2007) (prográmmaoasis 00.40), lea ráđđehusa 2007 bušeahttaárvalus seamma go Stuoradikki hálddahusa árvalus. <em type="bold">Stuoradikki hálddahusáittardeaddji, Siviilaáittardeaddji </em>Siviilaáittardeaddji galgá Stuoradikki luohttevašolmmožin, sihke váikkuhit dasa ahte olmmošvuoigatvuođat doahttaluvvojit, ja bearráigeahččat ahte almmolaš hálddašeamis eai dahkkojuvvo boasttuvuođat ovttaskas boargára vuostá. Dát galgá vuosttažettiin gozihuvvot 80 Dát lea dárkileappot čilgejuvvon kap.4:s Styring og regulering av statseide virksomheter NOU 2003:34:s. 81 Innst. S. nr. 210 (2002-2003) Innstilling til Stortinget fra kontroll- og konstitusjonskomiteen, čuokkis 2. </p>
<p>Side 46 av 86 iskkademiid bokte ja ovttaskas olbmuid ášševáidagiid meannudeami oktavuođas. Siviilaáittardeaddji ovddida maiddái áššiid iešheanalis. Siviilaáittardeaddji nammadeapmi čilgejuvvo Vuođđolága § 75:s l82. Stuoradikki áittardeaddji njuolggadusat leat mearriduvvon lágas83. Áittardeaddji doaimma bagadusa mearrida Stuoradiggi, vrd. § 2. Áittardeaddji doaimmaha muđui doaimmas iešheanalaččat ja sorjjasmeahttumit Stuoradikkis. Áittardeaddji galgá addit jahkásaččat dieđu Stuoradiggái doaimmas birra, vrd. § 12. Jahkásaš juolludus addo Ruhtadandepartemeantta bušeahttakapihttala 43, poastta 01 (37,1 milj. kr 2007:s) bokte. <em type="bold">Riikarevišuvdna </em>Riikarevišuvnna jođiha kollegiija mas leat vihtta riikarevisora maid Stuoradiggi vállje njealji jahkái. Riikarevišuvnna ulbmil, doaibma ja rámmaeavttut leat nannejuvvon Riikarevišuvnna lágas84. Doaimmat leat lagabui čilgejuvvon Sturoadikki bagadusas85 Riikarevišuvnna doaimma oasis, vrd. riikarevišuvdnalága § 3. Stuoradiggi sáhttá gohččut Riikarevišuvnna álggahit erenoamáš iskkademiid. Stuoradikki riikarevisoranammadeapmi lea čilgejuvvon Vuođđolágas § 75 k:s86. Láhka Riikarevišuvnna birra cealká Riikarevišuvnna sorjjasmeahttunvuođa birra ahte Riikarevišuvdna galgá doaimmahit doaimmaidis sorjjasmeahttumit ja iešheanalaččat, ja ahte Riikarevišuvdna ieš mearrida movt bargu galgá lágiduvvot ja organiserejuvvot. Bušehta ja rehketdoalu hárrái (§ 8) ovddida Kollegiija Riikarevišuvnna bušeahttaárvalusa njuolgga Stuoradiggái. Kollegiija mearrida Riikarevišuvnna rehketdoalu, ja revisora maid Stuoradiggi lea nammadan revidere rehketdoalu. Reviderejuvvon rehketdoallu ja revišuvdnačilgehus sáddejuvvo Stuoradiggái. 82 Dás jorgaluvvon: <span type="quote">”…nammadit Olbmo guhte ii leat Stuordiggeáirras, dakkár vuogi mielde mii lea lagabui mearriduvvon Lágas, bearráigeahččat almmolaš Hálddašeami ja buohkaid geat dan bálvalit, sihkkarastin dihte ahte eai dahkkojuvvo Vearrivuođat ovttaskas Boargára vuostá;”</span> 83 Lov om Stortingets ombudsmann for forvaltningen av 22. juni 1962. http://www.lovdata.no/all/nl-19620622-008.html 84 Lov av 7. mai 2004 nr. 21 http://www.lovdata.no/all/nl-20040507-021.html 85 Instruks om Riksrevisjonens virksomhet av 11. mars 2004 oktan mearkkašumiiguin. 86 </p>
<p>Dás jorgaluvvon: <span type="quote">”nammadit vihtta Revisora geat jahkásaččat galget geahččat Stáhta Rehketdoaluid ja das almmuhit Osiid ja danne galget Rehketdoalut addojuvvot dáidda Revisoraide maŋemusat guhtta Mánu maŋŋel dan Jagi Loahpa man ovddas Stuoadikki Juolludusat leat addojuvvon, ja maiddái dahkat Mearrádusaid Decisionválddi Ortnega hárrái Stáhta Rehketdolliid oktavuođas;”</span></p>
<p>Side 47 av 86 <em type="bold">4. Gielddaid ja fylkkagielddaid oktavuohta ráđđehussii </em>Bargojoavku mii gieđahalai Sámedikki bearráigeahččanortnegiid oaivvildii <em type="italic">”ahte vejolaš čoavddus maid seađašii lagabui guorahallat, lea Sámedikki ásahit sierra riektesubjeaktan nu ahte Sámediggi oažžu seamma sorjjasmeahttumis dili politihkalaččat ja bušeahta dáfus go fylkkagielddat ja gielddat.” </em>Dán kapihttalis čilget gielddaid ja fylkkagielddaid oktavuođa ráđđehussii čujuhettiin dasa ahte leat go buorrevuođat maid sáhtášii sirdit Sámedikki formála dilálašvuođa ektui, ja Sámedikki ja ráđđehusa dialoga ektui. <em type="bold">4.1. </em></p>
<p><em type="bold">Stáhtalaš stivreprinsihpat gielddasuorggi guovdu87 </em></p>
<p>Norgga servodagas adno báikkálaš iešstivrejupmi guovddáš árvun. Gielddat ja fylkkagielddat leat iešbirgejeaddji riektesubjeavttat, dain lea iešmearrideaddji váldi ja iešbirgejeaddji ovddasvástádus iežaset doaimma ovddas. Stáhtas ii leat oppalaš bagadanváldi gielddaid ja fylkkagielddaid badjel. Danne čađahuvvo stáhtalaš stivren gielddaid ja fylkkagielddaid dáfus eanas muddui lágaid, bušeahttamearrádusaid ja šiehtadallamiid bokte. Gieldda iešstivrenprinsihppa ii leat nannejuvvon vuođđolágas, muhto lea aŋkke ovttastuvvon ja nanu oassi Norgga politihkalaš stivrenvuogádagas. Gielddaláhka addá nanu suoji stáhtalaš liiggálaš stivrema vuostá gielddaid doaibmačoavdima hárrái. Go gielddat ožžot ieža rehkega iežaset válljejumiid ovddas, de addojuvvojit seammás insentiivvat golloseasti doibmii. Gielddat ja fylkkagielddat váldet ieža ovddasvástádusa iežaset resursageavaheami ovddas ja fertejit heivehit doaimmaid sisaboađuide. Ráđđehus ferte ges sihkkarastit doaimmaid ja ekonomalaš rámmaid oktiiheiveheami. Buori báikkálaš heiveheapmái gáibiduvvo ahte gielddat ožžot doaibmavejolašvuođaid. Ráđđehus dáhttu unnimus lági mielde detáljastivret gielddaid, ja nu guhkás go vejolaš stivret ekonomiijja ja njuolggadusaid rámmaid bokte. Stáhta stivren gielddasuorggi hárrái ferte dásseduvvot nu ahte bálvalusfálaldat lea seammaárvosaš beroškeahttá ássangielddas ja ahte gielddaid ja fylkkagielddaid dárbu addit bálvalusaid ássiid sávaldagaid ja dárbbuid mielde, vuhtiiváldojuvvo. Rámmadoarjja ja vearrosisaboađut leat gielddasuorggi friddja sisaboađut. Dat leat sisaboađut maid gielddat ja fylkkagielddat besset friddjadit golahit almmá makkárge eará čujuhusaid haga go lágaid ja njuolggadusaid. Vai gielddat ja fylkkagielddat bisuhivčče friddjavuođa heivehit bálvalusfállama ássiid dárbbuide, de lea ráđđehusa prinsihppa ahte gielddasuorggi galgá váldoáššálaččat ruhtaduvvot dakkár sisaboađuiguin. Nu unnán doarjja go vejolaš galgá juolluduvvot várrejuvvon ruhtan. Dat galget eanemus lági mielde dušše juolluduvvot nuppástuhttináigodagain, ovdamearkka dihte jus lea bálvalusa hukseme, dahje daid háviid go doarjja dušše addo muhtun moatti gildii. Dannego gielddain ja fylkkagielddain lea deaŧalaš ovddasvástádus fuolahit našovnnalaš čálgoortnegiid dego mánáidgárddiid, vuođđoskuvlla, joatkkaoahpu ja dikšun- ja ovddasmorašbálvalusaid, lea dattege lunddolaš ahte riikka eiseválddit sáhttet álggahit ođastusaid ja stuorát áŋggirdemiid dáin surggiin. Riikka ođastusaid ja stuorát áŋggirdemiid čađaheapmi ja ruhtadeapmi lea máŋgii dáhpáhuvvan rámmaruhtadanvuogádaga olggobealde nu ahte máksojuvvojit sierra várrejuvvon ruđat doarjjan ruhtadit lassi doaibma- ja investerengoluid. 87 Dieđut leat váldon St. prp. nr. 61 (2005-2006) Om lokaldemokrati, velferd og økonomi i kommunesektoren 2007 (kommuneproposisjonen)</p>
<p xml:lang="nob">Side 48 av 86 <em type="bold">4.2. </em></p>
<p><em type="bold">Stáhtalaš dárkkisteapmi gielddasuorggi sisaboahtorámmain88 </em></p>
<p>Jahkásaš sisaboahtorámmaid mearrideapmi lea dat mainna stáhta sáhttá váikkuhit gielddasuorggi doaibmadási. Gielddaid váldogáldu iežaset doaimmaide leat Stuoradikki jahkásaš juolludusat. Stáhtalaš juolludusat gielddaide juhkkojuvvojit 60-poasttaid bokte stáhtabušeahtas. Poasttat gokčet gielddasuorggi ollislaš sisaboahtorámma (vearrosisaboađut, rámmadoarjagat, divvagat ja várrejuvvon doarjagat). Juolludusnjuolggadusain maid Stuoradiggi lea dohkkehan, leat mearrádusat das ahte guoskevaš departemeanttat galget oažžut dieđuid sin ovddasvástádussurggiin, vai ee. sáhttet raporteret Stuoradiggái olahuvvon bohtosiid birra, vrd. Juolludusnjuolggadusaid § 13. Stáhta ekonomiijanjuolggadusaid prinsihppa lea ahte jus soames ulbmilii lea juolluduvvon ruhta, de ferte maiddái govttolaččat dárkkistit ahte ruhta golahuvvo eavttuid olis, ja ahte árvvoštallojuvvo leat go olahan jurddašuvvon ulbmila, vrd. ekonomiijanjuolggadusaid §§ 14 ja 15. Gielddalágas leat mearrádusat mat geatnegahttet gielddaid ja fylkkagielddaid ráhkadit ekonomiijaplánaid ja bušeahtaid boahttevaš kaleanddarjahkái. Ekonomiijaplána galgá sisttisdoallat unnimusat boahttevaš njeallje bušeahttajagi, ja dat galgá gokčat olles gieldda dahje fylkkagieldda doaimma ja addit realisttalaš gova plánaáigodaga vejolaš sisaboađuin, vurdojuvvon goluin ja vuoruhuvvon doaimmain. Jahkebušeahtta lea geatnegahtti plána álbmoga čálgofálaldagas daid sisaboađuid vuođul maid Stuoradiggi buori muddui váikkuha mearrádusaidis bokte. Gielddalágas lea láhkanannejuvvon ahte ekonomiijaplána ja jahkebušeahtta galgá sáddejuvvot stáhtalaš eiseválddiide diehtun. Ággan dasa lea dárbu čuovvut gielddaid doaimma, ee. rávvagiid ja bagadeami vuođđun. Gielddain ja fylkkagielddain lea rehketdoallogeatnegasvuohta, ja dat galget gielddalága § 48 vuođul, ráhkadit jahkerehketdoalu ja jahkedieđáhusa juohke kaleanddarjagi. Jahkerehketdoallu galgá čájehit man olu ruhta sáhttá geavahuvvot ja movt dat lea geavahuvvon. Jahkedieđáhus galgá ee. čilget diliid maid lea deaŧalaš diehtit go gielddaid ja fylkkagielddaid ekonomalaš dilli ja doaimmaid bohtosat árvvoštallojuvvojit, ja mat eai boađe ovdan jahkerehketdoalus. Geažosáiggi diehtojuohkin gielddaid ovdáneamis lea eaktun vai stáhta sáhttá fuolahit iežas bajemus ovddasvástádusa gielddasuorggi bealis. Gielddat ja fylkkagielddat leat danne geatnegahtton raporteret stáhtii ee. resursageavaheami ja bálvalusbuvttadeami birra KOSTRA-málle mielde.89 KOSTRA (KOmmune-STat-Rapportering dahje GISTRA GIelda-STáhta-RAporteren, muhto dás KOSTRA) lea našovnnalaš diehtojuohkinvuogádat mii addá stivrendieđuid gieldda doaimmain. Dieđut gielddalaš bálvalusain ja resursageavaheamis iešguđet bálvalussurggiin registrerejuvvojit ja oktiiheivehuvvojit vai mearrádusdahkkit sihke riikka dásis ja báikkálaš dásis ožžot áššáiguoskevaš dieđuid. Dieđut galget addit buoret vuođu analysii, plánemii ja stivremii, ja dakko bokte veahkehit dat árvvoštallat olahuvvojit go našovnnalašulbmilat. KOSTRA galgá álkidahttit raporterema gielddain stáhtii dainnalágiin ahte dieđut raporterejuvvojit dušše oktii vaikko sáhttet geavahuvvot iešguđetlágán áššiide. 88 Dieđut leat váldon NOU 2004: 17:s Statlig tilsyn med kommunesektoren ja Ot.prp. nr. 43:s (1999-2000) Om lov om endring i lov 25. september 1992 nr. 107 om kommuner og fylkeskommuner 89 Gielda- ja guovlodepartemeantta neahttasiiddut KOSTRA birra http://www.regjeringen.no/nb/dep/krd/tema/KOSTRA/Om-KOSTRA.html?id=412867</p>
<p xml:lang="nob">Side 49 av 86</p>
<p>Gielddalága § 59 mielde sáhttet golbma áirasa dahje eanebut gielddastivrras dahje fylkkadikkis ovttas fievrridit mearrádusaid maid álbmotválljejuvvon orgána dahje gieldda dahje fylkkagieldda hálddahus lea dahkan departemeantta (fylkkamánni90) dárkkisteami ovdii árvvoštallan dihte mearrádusa lobálašvuođa. Sii geat sáhttet fievrridit gažaldagaid lobálašvuođadárkkisteapmái, leat duššefal fásta gielddastivraáirasat ja fylkkadieggáirasat. Dasalassin lea Gielda- ja guovlodepartemeanttas láhkavuođđu § 59 nr. 5 vuođul iešheanalis váldit ovdan mearrádusaid dárkkisteapmái. Lobálašvuođadárkkisteapmi mearkkaša ahte mearrádus lea gustojeaddji go dahkko, muhto mearrádusa sáhttet stáhtalaš eiseválddit dahkat eahpegustojeaddjin jus mearrádus manná lága vuostá. Gielda sáhttá dattege álggahit ovdamearkka dihte bušeahttamearrádusa vaikko lobálašvuođadárkkisteapmi dahkko. Lobálašvuođadárkkisteapmi lea vejolaš neavvu ee. jahkebušeahta, loatnaváldima, dáhkádusbidjama ja eará geatnegasvuođaid ektui mat sáhttet golahahttit gielddaid. Dohkkehangáibádus mearkkaša ges eará go lobálašvuođadárkkisteapmi, namalassii ahte gieldda mearrádus easkka lea gustojeaddji go stáhta lea dan dohkkehan. Gielddalágas (§ 60) leat muhtun deaŧalaš mearrádusat stáhtalaš dárkkisteami birra ja ekonomalaš geatnegasvuođaid dohkkeheami birra. Loatnaváldima mearrádusat dahje mearrádusat das ahte guhkilmasat soahpat láigohit visttiid, rusttegiid, ja bistevaš doaibmaneavvuid mat sáhttet dagahit goluid gildii dahje fylkkagildii guhkit go boahttevaš njealji bušeahttajahkái, eai leat gustojeaddjit ovdal go departemeanta lea dan dohkkehan, jus: a. gielddastivra dahje fylkkadiggi lea mearridan dohkkehit jahkebušeahta vaikko buot golut eai leat bušeahtas gokčojuvvon, b. gielddastivra dahje fylkkadiggi lea mearridan dohkkehit ekonomiijaplána vaikko buot golut eai leat gokčojuvvon ekonomiijaplánas, c. gielddastivra dahje fylkkadiggi § 48 nr. 4 nuppi čuoggá vuođul lea mearridan ahte rehketdoalu vuolláibáza galgá juhkkojuvvot boahttevaš bušeahttajahkái maŋŋelgo rehketdoallu lea ovddiduvvon, dahje d. gielda dahje fylkkagielda ii čuovo dohkkehuvvon vuolláibázadivvuma plána</p>
<p type="listitem">Jus okta eavttuin vuosttaš lađđasa a bustáva rájes d bustáva rádjái lea devdojuvvon, de galgá  departemeanta dárkkistit gieldda dahje fylkkagieldda bušeahttamearrádusa lobálašvuođa     Gielddalága § 60 nr. 3 vuođul, lea ráhkaduvvon registtar masa lea biddjon dat gielddat ja  fylkkagielddat mat leat dohkkehangáibádusortnega vuolde. Registtar gohčoduvvo ROBEK  (Register Om Betinget godkjenning og Kontroll). Dain gielddain ja fylkkain mat leat biddjon  registarii, eai leat čuovvovaš mearrádusat gustojeaddjit ovdalgo departemeanta (fylkkamánni)  lea daid dohkkehan:</p>
<p type="listitem">Mearrádusat loatnaváldima ja ruhtadan leasinga hárrái</p>
<p type="listitem">Mearrádusat visttiid, rusttegiid ja bistevaš doaibmaneavuuid láigoheami hárrái mat sáhttet golahit gielddaid ja fylkkagielddaid guhkit go boahttevaš njealjje bušeahttajagi.</p>
<p>Daid gielddaid ja fylkkagielddaid dáfus mat leat biddjon ROBEK:ii, galgá departemeanta (fylkkamánni) maiddái dárkkistit gielddastivrra/fylkkadikki bušeahttamearrádusaid lobálašvuođa. 90 Fylkkamánni lea fápmuduvvon váldi guhte sihke oažžu dahkat lobálašvuođadárkkisteami ja dohkkehit gielddamearrádusaid.</p>
<p xml:lang="nob">Side 50 av 86</p>
<p>Njuolggadus gieldda bargiid, ásahusaid dahje gieldda mearrádusaid dohkkeheami hárrái lea gievrras stáhtalaš stivrenneavvu, dannego dat čuohcá njuolgga gieldda doibmii go stáhta ferte váikkuhit dasa ahte gieldda mearrádusat šaddet gustojeaddjin. <em type="bold">4.3. </em></p>
<p><em type="bold">Stáhta ja gielddasuorggi ráđđádallamat </em>91 </p>
<p type="listitem">Jagi 2000:s ásahuvvui stáhtii ráđđehusa bokte ja gielddasuorgái KS bokte ráđđádallanortnet  stáhtabušeahta gielddaoasi hárrái. Ráđđádallanortnegiin ráhkaduvvui fásta arena mas stáhta ja  gielddasuorgi deaivvadeaba politihkalaš dásis, ja mas guorahallaba fáttáid ja áššiid main lea  mearkkašupmi suorgái. Stáhta álggahuvvon doaimmat ja ođastusat sáhttet ovddiduvvot  ráđđádallanortnegis vai KS árrat beassá buktit oaiviliid doaibma- dahje njuolggadusrievdadusaide j.su. KS sáhttá dán ortnega bokte ovdamearkka dihte addit áššáiguoskevaš  duogášdieđuid mat adnojit vuođđun váikkuhusmeroštallamiidda, ja váikkuhit dasa ahte  ođastusat ja stáhtalaš stivren álkibut implementerejuvvo. Ráđđádallamiid vuođđu lea oktasaš  áddejupmi das ahte lea Stuoradikki ja ráđđehusa ovddasvástádus mearridit gielddasuorggi  ekonomalaš ja politihkalaš ulbmiliid. Ráđđádallamiid áigumuš ii leat unnidit našovnnalaš  stivrenvejolašvuođaid, muhto dahkat stivrema eanet ulbmilažžan. Dat maid ráđđádallamiiguin  dáhtošii olahit lea ásahit vugiid vuhtiiváldet dárbbu čalmmustahttit našovnnalaš ulbmiliid  guovddáš čálgopolitihkalaš doaimmain maid gielddasuorgi čađaha, ja maiddái váikkuhit dasa  ahte ulbmil-, rámma- ja boađusstivrenvuogádaga positiiva bohtosat olahuvvojit.     Ráđđádallamat galget prinsihpalaččat gokčat buot surggiid main lea mearkkašupmi gielddasuorgái. Ráđđádallanortnet galgá veahkehit olahit čuovvovaš guhtta mihttomeari:</p>
<p type="listitem">Stáhta ja gielddasuorggi oktasašáddejumi das ahte guđiid doaimmaid mearriduvvon sisa-boahtorámma siskkobealde sáhttá duohtandahkat. Dat sáhttá veahkehit gielddasuorggi  ruhtadanpolitihkalaš stivrema.</p>
<p type="listitem">Ráđđádallamat gielddasuorggi resursageavaheami vuoruheami hárrái, sáhttet leat mielde unnideamis stáhta njuolggadus- ja ruhtavárrenstivrema.</p>
<p type="listitem">Eanet báikkálaš friddjavuohta doaibmačoavdimis sáhttá addit buoret resursageavaheami ja nannet báikkálaš demokratiijja.</p>
<p type="listitem">Ráđđádallamat sáhttet váikkuhit gielddasuorgái eanet stabiila ja vuordevaš rámmaeavt-tuid.</p>
<p type="listitem">Buoret diehtovuođu ráđđehussii ja Stuoradiggái hábmet gielddasuorggi našovnnalaš stiv-rejumi.</p>
<p type="listitem">Rabasvuođa go metodihkka ja luoittut lea áddehahttit, logalaččat ja go daid maŋŋel sáhttá geahččalit.</p>
<p>Jagis dollojuvvojit njeallje čoahkkima. Čoahkkimat čuvvot stáhtabušeahta barggu fásaid. Čoahkkimiin eai guorahallojuvvo bušeahttaluohttámušdieđut. Oktasaš čállingoddi mas leat fágadepartemeanttaid, Ruhtadandepartemeantta (RD), Gielda- ja guovlodepartemeantta (GGD) ja KS`ovddasteaddjit oktiiheivehit hálddahuslaš ráhkkanemiid čoahkkimiidda. Čállingotti jođiha GGD. Čoahkkimiidda ráhkaduvvo čálalaš materiála, ja ráhkaduvvo maiddái oktasaš materiála ja referáhta. Jagi maŋemus čoahkkimis ovddidit bealit Oktasašdokumeantta, vássan jagi ráđđádallamiid bohtosiid vuođul, ja das lea maiddái ollislaš čilgehus boahttevaš jagi gielddaekonomalaš áigumušain. 91 Departemeantta neahttasiiddut ráđđádallamiid birra KS:in http://www.regjeringen.no/nb/dep/krd/tema/Kommune-_og_fylkesforvaltning/Konsultasjoner.html?id=418388&amp;epslanguage=NO</p>
<p xml:lang="nob">Side 51 av 86</p>
<p>KS` ja stáhta bargojoavku bargá dainna ulbmiliin ahte olahit lagat ovttasbarggu gielddasuorggi ođastusaid gollomerošteami hárrái. Ulbmilin lea árrat váldit KS fárrui stuorát ođastusbargguin, earet eará danne vai olaha ovttamielalašvuođa das maid iešguđet sisaboahtorámmaid siskkobealde sáhttá ollašuhttit. Galgá maiddái čielggaduvvot movt sorjjakeahtes instánssat sáhttet árvvoštallat gollomeroštemiid veahkehan dihte ráđđehusa bušeahttabarggus, jus stáhta ja KS eaba leat ovttaoaivilis. <em type="bold">4.4. </em></p>
<p><em type="bold">Gollomeroštallamat ja ekonomalaš analysat </em></p>
<p>Det tekniske beregningsutvalg for kommunal og fylkeskommunal økonomi (TBU) (Gieldda ja fylkkagieldda ekonomiijja teknihkalaš meroštallanlávdegoddi) lea 2002 rájes ráhkadan notáhta gielddasuorggi ekonomalaš dilis KS ja stáhta vuosttaš jahkásaš ráđđádallančoahkkimii. Dasalassin ráhkada TBU notáhta das movt gielddasuorggi golut veardiduvvojit váikkuhuvvot demográfalaš ovdáneamis. TBU ásahuvvui 1979:s dan nammii ahte ráhkadit dieđuid raporterema, statistihkalaš gieđahallama ja fágalaš árvvoštallama vuogádaga gielddaid ja fylkkagielddaid ekonomiijja hárrái. Go TBU ásahuvvui de lei ulbmilin ovdánahttit geavatlaš ja ulbmilaš raporterenvuogádaga ja analysaneavvu gielddaekonomiijja várás. Lávdegotti mandáhtta lea addit departementii ja ráđđehussii fágalaš árvvoštallamiid ja rávvagiid gielddaid ja fylkkagielddaid ekonomalaš diliid hárrái, earet eará dakkár doaimmaid dáfus main sáhttet leat gielddaekonomalaš váikkuhusat. TBU galgá buktit materiála mii addá nu buori vuođu go vejolaš hábmet stáhtalaš politihka gielddaid ja fylkkagielddaid ekonomiijja hárrái. Lávdegotti mandáhtas celko ahte duogášmateriálas ee. berre leat guorahallan das movt stáhtalaš doaimmat váikkuhit gieldda ekonomiijja, ja váldohástalusaid analysa. Dasto berre materiála nu guhkás go vejolaš leat ráhkaduvvon statistihka vuođul, muhto jus statistihkka váilu, de berrejit lávdegotti analysat leat vuođđuduvvon lávdegotti iežas árvvoštallamiidda. Lea Statistihkalaš Guovddášbyråa ovddasvástádus viežžat dieđuid ja doaimmahit statistihkalaš barggu. TBU hábme analysavuođu ja raporterenvuogádaga gáibádusaid.92 Maiddái KOSTRA-dieđut leat vuođđun guorahallamiidda ee. daid ulbmiliid hárrái mat leat olahuvvon gielddasuorggis. 92 Gieldda ja fylkkagieldda ekonomiijja teknihkalaš meroštanlávdegotti raporta, juovlam. 2006, mielddus 13 (H-2195) http://www.regjeringen.no/nb/dep/krd/dok/rapporter_planer/rapporter/2006/Publikasjonsnummer-H-2195-.html?id=444895</p>
<p>Side 52 av 86 <em type="bold">5. Davviriikkalaš ja riikkaidgaskasaš dili </em><em type="bold">5.1. </em></p>
<p><em type="bold">Eamiálbmogiid dilli Suomas, Ruoŧas, Danmárkkus, Canadas ja Ođđa Zealand- </em><em type="bold">das </em></p>
<p>Bargojoavku lea dáhtton John Bernhard Henriksena ráhkadit raportta Suoma, Ruoŧa, Danmárkku, Canada ja Ođđa Zealándda eamiálbmogiid konstitušuvnnalaš, rievttálaš ja ekonomalaš dili birra. Raporta čielggada dáid stáhtaid ekonomalaš juolludusaid eamiálbmogiidda, juolludanproseassaid ja -vugiid, juolludusaid sturrodagaid ja eamiálbmogiid ekonomalaš iešstivrejumi. Dás čuovvu čoahkkáigeassu raportta váldočuoggáin mat leat áigeguovdilat bargojoavkku mandáhta oktavuođas. Raporta lea sierra mielddusin. <em type="bold">Eamiálbmogiid konstitušuvnnalaš ja rievttálaš dilli </em>Sápmelaččat leat dohkkehuvvon eamiálbmogin Ruoŧas ja Suomas. Suomas lea sápmelaččain sierra vuođđolágasuodji eamiálbmogin, muhto dan ii leat Ruoŧas93. Ruonaeatnama inuihtaid dáfus leat dánska vuođđolágas guokte válgaguoskevaš mearrádusa main Ruonaeana čilgejuvvo. Earret dán guovtti mearrádusa eai namuhuvvo inuihtat iige Ruonaeana vuođđolágas. Skábmamánu 29.b. 1978 lágas Ruonaeatnama Ruovttustivrra birra leat dattege dárkilet mearrádusat Ruonaeatnama hálddašandili birra Danmárkkus. Ruonaeatnama ruovttustivra – mii lea Riikadiggi (Landstinget) mii lea álbmotválljejuvvon čoahkkin, ja Riikastivra (Landsstyret) mii lea Ruonaeatnama ráđđehus – lea láhkaaddin- ja hálddašanváldi buot áššesurggiin earret politiijja, riektedoaimma, olgoriikaáššiid ja sihkarvuođa- ja militearaáššiid. Ruovttustivrras lea politihkalaš, hálddahuslaš ja ekonomalaš ovddasvástádus áššesurggiide mat leat sirdojuvvon stáhtas ruovttustivrii. Ruonaeatnama riikastivrra álbmorievttálaš šiehtadusaid lága olis, sáhttá riikastivra šiehtadallat ja dahkat šiehtadusaid amas stáhtaiguin ja álbmotgaskasaš organisašuvnnaiguin, dása gullet maiddái hálddašanšiehtadusat, mat olles mearrái gusket daidda áššesurggiide mat leat dasa sirdojuvvon. Ođđa Zealánddas ja Canadas eai leat árbevirolaš vuođđolágat mat leat čállojuvvon dokumeanttaide. Canada Constitution Act 1982 nanne konstitušuvnnalaš eamiálbmotvuoigatvuođaid suoji. Ođđa Zealánddas lea 1994 Bill of Rights Act okta golmmá rievttálaš dokumeanttas dahje lágas man sáhttá gohčodit riikka konstitušuvnnalaš vuođđolágadokumeantan. Dat ii namut maoriid sierra. Lága § 20 lea dattege geavatlaččat njuolgga guoskevaš maoriid konstitušuvnnalaš dillái, dannego unnitloguálbmogiid rievttit mat lea nannejuvvon ON-konvenšuvnna 27. artihkkalis siviila ja politihkalaš vuoigatvuođaid birra, lea váldon fárrui dán njuolggadusas. Suomas leat sámelágas dárkilet mearrádusat gielalaš ja kultuvrralaš iešstivrejumi čađaheami birra. Dat boahtá vuosttažettiin ovdan dainna go nannejuvvo ahte eiseválddiin lea šiehtadallangeatnegasvuohta Sámedikkiin dain áššiin mat gusket sámi beroštumiide ruovttuguovllus. Suoma Sámediggi lea iešstivrejeaddji sámi álbmotválljejuvvon orgána. 93 Stáhtalaš čielggadeamis mas Sámedikki boahttevaš organisašuvdna árvvoštallojuvvui, gávnnahuvvui ahte berre ođđasis árvvoštallat addit sápmelaččaid sierra vuođđolágasuoji (SOU 2002:77). Gažaldat sápmelaččaid dilis eamiálbmogin lea dál fas áigeguovdil dannego Sámediggi lea lokten gažaldaga Ruoŧa vuođđolágarievdadanproseassa oktavuođas. </p>
<p xml:lang="nob">Side 53 av 86</p>
<p>Sámeláhka ásaha Sámediggái ovddastangeatnegasvuođa ja – rievtti riikka ja riikkaidgaskasaš proseassain mat gusket sámi beroštumiide. Ruoŧa Sámediggi lea sihke álbmotválljejuvvon orgána ja ráđđehusa vuollásaš stáhtalaš eiseváldi. Sámelaga kapihttal 1:s, § 1:s ovddiduvvo ahte Sámediggi lea sierra eiseváldi. Sámelága njuolggadusat addet Sámediggái veahá eará saji go dábálaš hálddašanorgánain lea. Canadas ja Ođđa Zealánddas eai leat eamiálbmogiin guovddáš politihkalaš ásahusat maid sáhttá buohtastahttit davviriikkaid sámedikkiiguin. Ođđa Zealánddas lea maoriin riikka maoriráđđi (New Zealand Maori Council). Ráđđi lea ráđđeáddi orgána mii meannuda ja buktá cealkámušaid dain áššiin main lea mearkkašupmi maoriálbmogii. Suoma sámeláhka94 ásaha eiseválddiide šiehtadallangeatnegasvuođa: <em type="italic">”Eiseválddit ráđđádallet sámedikkiin buot viidát váikkuheaddji ja mearkkašahtti doaimmaid birra, mat sáhttet njuolga ja earenoamáš vugiin váikkuhit sápmelaččaid sajádahkii álgoálbmogin ja mat gusket sámiid ruovttuguovllus: 1. servodatplánemii, 2. stáhtaeatnama, suodjalanviidodagaid ja meahcceguovlluid dikšumii, geavaheapmái, lái- </em><em type="italic">goheapmái ja luohpaheapmái, </em><em type="italic">3. lohpeohcamušaide, mat oaivvildit roggansaji oažžuma ja ruvkebiire vuođđudeami, 4. sápmelaččaid kulturhápmái gulli ealáhusa láhkamearráduslaš dahje hálddahuslaš </em><em type="italic">nuppástussii guoski ášši, </em><em type="italic">5. sámegiela ja sámegiela skuvlaoahpahusa ja sosial- ja dearvvašvuođabálvalusaid </em><em type="italic">ovddideapmái; dahje </em><em type="italic">6. eará vástideaddjilágan sápmelaččaid gillii, kultuvrii dahje sin sajádahkii álgoálbmogin </em><em type="italic">váikkuheaddji áššái.” </em></p>
<p>Šiehtadallangeatnegasvuohta lea guovddáš ja deaŧalaš oassi sámi beroštumiid ja rivttiid sihkkarastimis dain áššiin mat gullet mearrádusa vuollái. Geavatlaččat adno almmotge mearrádus ráđđádallannjuolggadussan. Suoma ráđđehusa ja Sámedikki gaskka ii leat sierra ráđđádallanortnet – eai politihkalaš gažaldagain eaige ekonomalaš gažaldagain. Ruoŧas leat Eanandoallodepartemeantta (mas lea ovddasvástádus sámi áššiide) politihkalaš jođihangottis ja Sámedikkis fásta jahkásaš ráđđádallančoahkkimat. Dain čoahkkimiin guorahallá ráđđehus ja Sámediggi buot áigeguovdilis sámepolitihkalaš áššiid, dalle maiddái Sámedikki ekonomalaš dárbbuid ovddiduvvon bušeahttaárvalusa vuođul. Earret dán ráđđádallančoahkkima de lea Sámedikki politihkalaš jođihangottis oktavuohta ráđđehusa ovddasteddjiiguin dárbbu ja liibba mielde. Dasto lea Sámedikkis ja ráđđehusas jámmadit oktavuohta virgeolbmodásis. Ođđa Zealánddas leat lágas mearrádusat mat addet maoriide vuoigatvuođa ráđđádallat sidjiide guoskevaš áššiin.95 Riikka maoriráđis mii lea ráđđeaddinorgána, lea jámmadit oktavuohta stáhtalaš eiseválddiiguin. Stáhta ja maoriráđi dahje maoriid árbevirolaš ásahusaid (<span type="quote" xml:lang="eng">”iwi”</span> ja <span type="quote" xml:lang="nob">“hapu”</span>) gaskka ii leat fásta ráđđádallanortnet. Iešguđet stáhtalaš ásahusain leat almmotge ollu oktavuohta ja ovttasbargu maoriid ásahusaiguin ja iešguđet maori-orgánaiguin. Ođđa Zealándda Justiisadepartemeanta lea ráhkadan njuolggadusaid dasa movt stáhtalaš orgánat galget meannudit go lea maoriiguin oktavuohta. Njuolggadusaid ulbmil lea ovddidit beaktilet ovttasbarggu stáhta ja maoriid gaskka. 94 Láhka 974/1995 § 9 95 New Zealand Local Government Act 2002</p>
<p xml:lang="nob">Side 54 av 86</p>
<p><em type="bold">Stáhtaid ekonomalaš juolludusat eamiálbmogiidda ja eamiálbmogiid ekonomalaš iešstivrejupmi </em>Suoma stáhtabušeahtas ii leat sierra bušeahttapoasta Sámediggái dahje sámi ulbmiliidda. Justiisadepartemeantta juolludus Sámedikki dábálaš doibmii ja giellalága čađaheapmái lea geavatlaččat fásta jahkásaš doarjja Sámediggái. Sámediggi šaddá dattege jahkásaččat ohcat dán juolludusa. Muđui leat Suoma stáhta ekonomalaš juolludusat eambbo prošeaktavuođđuduvvon juolludusat. Sámediggi šaddá ohcat dáid ruđaid prošeaktaruhtan. Dat váldá olu bargonávccaid ja gáržžida Sámedikki iežas vejolašvuođa vuoruhit ja plánet doaimmaid guhkit áiggi vuollái. Ruoŧa Sámedikki ja ráđđehusa jahkásaš bušeahttaproseassa álgá go Sámediggi sádde bušeahttaárvalusastis ráđđehussii. Sámedikki bušeahttaárvalus lea golmmá jahkái, muhto dásseduvvo jahkásaččat. Earret doarjagiid stáhtabušeahta bokte, juolluduvvo maiddái ruhta sámi ulbmiliidda EU` struktuvrafoandda bokte. Ruoŧa sámelága 2. kapihttalis, § 1:s čilgejuvvo ahte Sámediggi galgá mearridit movt stáhta doarjja sámi kultuvrii ja sámi organisašuvnnaide ja eará ruhta mii luvvejuvvo sámi ulbmiliidda, galgá juhkkojuvvot. Njuolggadusat eai čilge dađi dárkileappot mandáhta viidodaga. Geavatlaččat ásaha ráđđehusa regulerenreive mii gusto daidda juolludusaide maid Sámediggi hálddaša, rámmaid Sámedikki ekonomalaš iešstivrejupmái. Muhtun oktavuođain sáhttá Sámediggi oalle friddjadit ieš vuoruhit juolludusa váldoulbmiliid siskkobealde. Eará oktavuođain lea Sámedikkis fas unnan vejolašvuohta dahkat iežas mearrádusaid regulerenreivve eavttuid geažil. Sámedikki politihkalaš jođiheaddjit oaivvildit ahte Sámedikkis lea dán juolludusvuogi mielde duohtavuođas hui gáržžes vejolašvuoha ieš dahkat politihkalaš vuoruhemiid. Dánska ráđđehus ja Ruonaeatnama Riikastivra (<span type="quote">”ráđđehus”</span>) šiehtadallaba Ruonaeatnama ovddas nugohčoduvvon blohkkadoarjaga, dábalaččat 2 dahje 3 jahkái. Blohkkadoarjja juolluduvvo Álbmotdikki (Folketinget) nannejumi bokte Danmárkku ruhtadanlága olis guoskevaš bušeahttajahkái. Muđui eai leat fásta ráđđádallamat ráđđehusa ja ruovttustivrra gaskka stáhta ekonomalaš doarjaga birra dahje Ruonaeatnama geavaheami birra stáhtalaš blohkkadoarjagis. Ekonomalaš gažaldagat digaštallojuvvojit aŋkke jahkásaš <span type="quote">”riikačoahkkimiin”</span> maidda stáhtaministtar, Ruonaeatnama riikkastivrraovdaolmmoš ja Færsulluid lágamánni servet. Dáin čoahkkimiin lea olu diehtojuohkin main bealit čilgejit politihkalaš ja ekonomalaš ovdáneami. Danmárkkus lea maiddái ráđđeaddi lávdegoddi Ruonaeatnama ekonomiijja áššiid hárrái. Lávdegottis leat ruovttustivrra ja stáhta ekonoamalaš áššedovdit ja ámmátolbmot. Lávdegoddi addá jahkásaš raportta Ruonaeatnama ekonomiijja birra, ja dat addá deaŧalaš vuođu stáhta ja ruovttustivrra blohkkadoarjjašiehtadallamiidda. Ruonaeatnama ruovttustivra sáhttá friddjadit hálddašit daid ruđaid mat eai leat ruhtaduvvon stáhtalaš blohkkadoarjaga bokte. Dat leat eanasmuddui ruđat vearuin ja divvagiin ja dasa lassin eksportasisaboađut. Blohkkadoarjjaortnega váldoulbmil lea addit Ruonaeatnamii duohta ekonomalaš iešstivrejumi. Stáhta bealis geahččalit danne nu unnán go vejolaš várret dáid ruđaid. Jus ruovttustivra dahká viiddis politihkalaš ja ekonomalaš ođđasisvuoruhemiid blohkkadoarjaga geavaheami dáfus, de sáhttá ruovttustivra oažžut politihkalaš mearkkašumiid das ahte ruovttustivra ii deavdde blohkkadoarjaga eavttuid. Ruovttustivra dahká iežas ekonomalaš vuoruhemiid riikadikki ruhtadanlága mearrideami vuođul. Riikastivrras – Ruonaeatnama ráđđehusas – lea ovddasvástádus hálddašit ruovttustivrabušeahta Riikadikki ruhtadanlága mielde gustojeaddji bušeahttajahkái. Iešguđet riikastivralahtuin (fágaministariin) lea Riikastivrra bealis ovddasvástádus iešguđet bušeahttapoasttaide. </p>
<p xml:lang="nob">Side 55 av 86</p>
<p>Canada ráđđehusa ráđđádallan eamiálbmotkongreassain 2004:s, mielddisbuvttii ahte Canadas leat prográmmasuorggit identifiserejuvvon ja mearriduvvon áŋgiruššansuorgin. Canadas ii leat fásta jahkásaš ráđđádallanortnet mas buot eamiálbmotjoavkkut leat fárus. Eamiálbmotprográmmat leat dávjá organiserejuvvon nu ahte iešguđet eamiálbmotjoavkkut sáddejit prošeaktaohcamiid vai ožžot daid ekonomalaš doarjagiid mat leat oaivvilduvvon eamiálbmotulbmiliidda. Ođđa Zealánddas ožžot maorit stáhta ekonomalaš doarjagiid golmmá kanála bokte: (1) Šiehtadanvuođđuduvvon buhtadusat Waitangi-šiehtadusa olis; (2) Dábálaš bálvalus- ja doarjjaortnegat main maoriálbmot ja álbmot muđui ii earuhuvvo; (3) Sierra juolludusat našunálabušeahta badjel maoriid ovdáneapmái. Maori-orgánat ruhtaduvvojit stáhtalaš doarjagiid ja priváhta skeaŋkkaid bokte. Nu ruhtaduvvo maiddái maoriráđi čállingoddi. Našovnnalaš maoriráđđi sáhttá, go lea ráđđeaddi orgána, ovddidit oainnuid maiddái ekonomalaš dilálašvuođaid hárrái ovddasvástideaddji fágaministarii. <em type="bold">5.2. </em></p>
<p><em type="bold">Davviriikkalaš sámekonvenšuvnna árvalus </em></p>
<p>Davviriikkalaš sámekonvenšuvnna árvalusa96 lea davviriikkalaš áššedovdijoavku ráhkadan maŋŋel go ministarat geain lea ovddasvástádus sámi áššiide, ja Norgga, Ruoŧa ja Suoma sámediggepresideanttat dan dáhtto. Áššedovdijoavku geigii árvalusa Helssegis skábmamánu 16.b. 2005:s Suoma, Norgga ja Ruoŧa sámeministariid ja sámediggepresideanttaid oktasaščoahkkimis. Árvalus sáddejuvvui gulaskuddamii guovvamánu 17.b., ja gulaskuddanáigemearri lei geassemánu 12.b. 2006:s. Viidáset bargu Davviriikkalaš sámekonvenšuvnnain meannuduvvui davviriikkalaš sámeministariid ja sámediggepresideanttaid čoahkkimis Oslos golggotmánu 18.b. 2006:s. Ministarat ja presideanttat sohpe joatkit Davviriikkalaš sámekonvenšuvnna barggu, vuosttažettiin dakko bokte ahte ain čuovvolit gulaskuddanvástádusaid ja vejolaččat maiddái guorahallat váikkuhusaid. Sohppojuvvui ahte riikkat galget leat čilgen iežaset posišuvnnaid boahtte oktasaščoahkkimii 2007 čavčča. Norggas lea nammaduvvon bargojoavku mas leat Sámedikki ovddasteaddjit ja guoskevaš departemeanttaid ovddasteaddjit, geat galget árvvoštallat Davviriikkalaš sámekonvenšuvnna árvalusa gustojeaddji našovnnalaš rievtti vuođul ja relevánta álbmotrievtti vuođul. Čuovvovaččat čilgejuvvojit Davviriikkalaš sámekonvenšuvnna árvalusa mearrádusat mat gusket gažaldagaide Sámedikki formálalaš dili ja bušeahttabargovugiid.97 Artihkkal 14 čilge sámedikkiid birra, ja artihkkal 15 čilge sámedikkiid iešmearrideaddji mearrádusaid. Artihkkal 15 vuosttaš lađđasa čilgehusas celkojuvvo ahte dát mearrádus boahtá muddet sámedikkiid vejolašvuođa dahkat iešheanalis mearrádusaid. Sámedikkis ferte nu movt eará orgánain nai, leat láhkavuođđu dahkat mearrádusaid mat mielddisbuktet eiseválddi čađaheami. Mearrádusaid mat eai mielddisbuvtte eiseválddi čađaheami, sáhttá Sámediggi dahkat almmá láhkavuođu gáibádusa haga. . Artihkkal 16 addá Sámediggái rievtti šiehtadallat áššiin main lea mearkkašahtti mearkkašupmi sápmelaččaide. Maŋŋel vuosttaš lađđasa ovddiduvvo gáibádus ahte dollojuvvojit duohta šiehtadallamat ovdalgo eiseváldit dahket mearrádusa. Eiseválddit eai leat deavdán 96 Geahča http://www.regjeringen.no/se/dep/aid/Fadda-/andre/Davviriikkala-sami-ovttasbargu/Davviriikkalasamekonvenuvdna.html?id=86937 97 Oasit II kapihttalis sámi stivrema birra (14-19 artihkkalat).</p>
<p type="listitem">Side 56 av 86 geatnegasvuođa šiehtadallat jus ii lágiduvvo ságastallan Sámedikkiin gos oaivilat biddjojit  ovdan.    Cuigejuvvo ahte lea deaŧalaš ahte šiehtadallamat dollojuvvojit nu árrat go vejolaš áššemeannudeamis. Jus šiehtadallamat dollojuvvojit maŋŋit mearrádusproseassas, de sáhttá leat  váttis váikkuhit bohtosiidda ja olahit ipmárdusa ja ovttamielalašvuođa. Dasto fertejit Sámediggái juolluduvvot resurssat čađahit šiehtadallamiid. Eaktuduvvo ahte Sámediggi sáhttá  viežžat daid áššedovdiid mat eai leat alddis. Sámedikkis fertejit leat ekonomalaš vejolašvuođat duođas čađahit šiehtadallamiid ja searvat šiehtadallančoahkkimiidda ja viežžat veahki  áššedovdiin. Artihkkal 16 šiehtadallangeatnegasvuohta gusto buot eiseválddiide mat bohtet  artihkkal 5 vuollái. Šiehtadallangeatnegasvuohta gusto danne buot stáhtalaš orgánaide riikka,  guovllu ja báikkálaš dásis. Maiddái eará orgánain almmolaš hálddašeamis ja almmolaš  doaimmas leat dát geatnegasvuođat. Dan eiseválddis mas lea ovddasvástádus dan áššesuorgái  maid guhtege artihkkal čilge, lea dalle njuolgga ovddasvástádus konvenšuvnna vuođul,  beroškeahttá das ahte lea go stáhta, gieldda, fylkkagieldda dahje priváhta orgána.    Konvenšuvdnaárvalusas celko ahte Sámedikki riekti šiehtadallamiidda galgá gustot buotlágán  áššiin, sihke láhkaaddimis ja hálddašeamis. Šiehtadallanriekti gusto maiddái Sámedikki  bušehttii.    Davviriikkalaš áššedovdijoavkku raporttas váldo ovdan ovdamearka das ahte Sámedikki rolla  almmolaš hálddašeamis dohkkehuvvo: Norgga guovllukommišuvnna árvalusas, NOU 2004:  19 rávve Guovllukommišuvdna čuovvovaččat (čuokkis 7.4.2 Anbefalinger vedrørende styringsstruktur):</p>
<p type="listitem">Dain regiovnnain gos sámit ásset berrejit ásahuvvot golmmabealát šiehtadallamat stáhta, regiovnna ja Sámedikki gaskka vai Norgga geatnegasvuođat sápmelaččaid guovdu álbmorievtti mielde, sihkkarastojuvvojit.</p>
<p type="listitem">Sámediggi berre oažžut ekonomalaš návccaid šaddat dássásaš beallin golmmabealát šiehtadallamiin.</p>
<p type="listitem">Sámediggi berre oažžut stuora váikkuhanvejolavuođa dasa movt regionála hálddašeapmi čađahuvvo dakkár politihkkasurggiin mat leat deaŧalaččat sámi álbmogii.</p>
<p>Artihkkal 18 čilge oktavuođaid našunalčoahkkimiidda. Artihkkal 18 vuosttaš lađđasa čilgehusas celkojuvvo ahte sámiide guoskevaš gažaldagain lea Sámedikkis vuoigatvuohta čilget oainnus njuolgga našunalčoahkkimii dahje lávdegottiide dahje eará orgánaide mat leat vuolggahuvvon nášunalčoahkkimii. Goalmmát lađđasa mielde galgá našunalčoahkkin iežas njuolggadusaid mielde mearridit movt áššit galget gieđahallojuvvot. Artihkkal 18 nuppi lađđasa mielde galgá Sámediggi vuhtiiváldojuvvot dakkár áššiin mat erenomážit gusket sámi álbmogii.</p>
<p xml:lang="nob">Side 57 av 86</p>
<p><em type="bold">II oassi. Bargojoavkku árvvoštallamat ja árvalusat </em><em type="bold">6. Árvvoštallamat Sámedikki formála dili hárrái </em>Bargojoavkku mandáhta mielde galgá dat <span type="quote">”árvvoštallat Sámediggái eanet formálalaš sorjjakeahtes dili”</span> ja <span type="quote">”ovddidit árvalusa das movt dan galggašii čađahit”</span>. Mandáhta gohččun árvvoštallat <span type="quote">”Sámediggái eanet formálalaš sorjjakeahtes dili”</span>, mielddisbuktá gažaldaga dikki gelbbolašvuođa rievttálaš regulerema hárrái. Nu movt lea čilgejuvvon raportta I. oasis, de lei Sámediggi jurddašuvvon leat ráđđehusa ráđđeaddi orgánan, ja lohkkui buori muddui dábálaš hálddahusapparáhta oassin. Maŋemus jagiid ovdáneapmi sihke eamiálbmogiid ja unnitloguid álbmotrievtti suodjalusa geažil, ja Sámedikki ja eará eiseválddiid oktavuođa geažil, dagaha ahte lea dárbu guorahallat Sámdikki sajádaga ođđa čalmmiiguin. Bargojoavkku vuođđooaidnu lea danne dat ahte Sámedikkis berre leat eanet formálalaš sorjjakeahtes dilli go dat mii dál lea. Mandáhtta dáhttu bargojoavkku erenoamážit <span type="quote">”deattuhit vejolaš čovdosiid mas vuođđun lea ahte Sámediggi ain galgá leat oassin stáhtas juridihkalaš peršovdnan.”. Dan dulko bargojoavku dainnalágiin ahte dat galgá ovddidit árvalusaid mat mearkkašit ahte Sámediggi ii leat iešbirgejeaddji riektesubjeaktan ja ahte das ii leat dábálaččat rievttálaš doaibmanákca dannego dan fuolaha ráđđehus. Mandáhtta rahpá aŋkke bargojovkui vejolašvuođa árvalit čovdosa mas Sámediggi ásahuvvo sierra riektesubjeaktan. Bargojoavku ovddida dás máŋggaid lágalaš doaimmaid árvalusaid, mat bargojoavkku mielas sáhttet váikkuhit Sámediggái eanet sorjjakeahtes dili. Eanas árvalusain lea vuođđun ahte Sámediggi ain sáhttá ”leat oassin stáhtas juridhkalaš peršovnnas”</span>. 2.1.2, vrd. 2.1.3, čuoggáid árvalusat eai čuovo dattege dán vuođu. Dain čuoggáin evttoha bargojoavku ásahit Sámedikki sierra riektesubjeaktan. Vaikko bargojoavku ovddida ge olu ovttaskas doaimmaid árvalusaid mat bargojoavkku mielas visot váikkuhit dasa ahte Sámediggi oččošii eanet sorjjakeahtes dili, de leat árvalusat muhtun oktavuođain čadnon oktii ja jurddašuvvon ollislaš páhkkan. Iešguđet ovttaskas doaimmat maid bargojoavku árvala sihkkarastin dihte Sámediggái eanet sorjjakeahtes dili, mielddisbuktet láhkarievdadusaid. <em type="bold">6.1. Sámedikki rievttálaš dilli </em>Mandáhtta dáhttu bargojoavkku árvvoštallat modeallaid main Sámediggi bissu stáhta juridihkalaš peršovnna oassin. Nu movt raportta vuosttaš oasis lea čilgejuvvon, de lea Sámedikki formála dilli máŋgga suorggis ain eahpečielggas, ja dat ii ge šat heive dan ovdáneapmái mii lea leamaš maŋŋel go Sámediggi šattai ráđđeaddi orgánan sámelága bokte. Sámedikki rievttálaš dili njuolggadusat leat vuosttažettiin nannejuvvon sámelágas. Muhtun deaŧalaš surggiin lea dattege láhka jávoheapmi, ii ge jienát maide jurájuste Sámedikki ja ráđđehusa čatnasumi birra, ii ge maide Sámedikki ášševuolggahangelbbolašvuođa birra ja stáhtaráđiid konstitušuvnnalaš ja parlamenttáralaš ovddasvástádusa birra Sámedikki doaimma guovdu. Sámelága ovdabárgguin eai ge leat dát dilit guorahallojuvvon erenoamážit. Boahtteáiggi dihte lea dárbu čielggadit dan dárkileappot. Eiseválddiid bealis orro čielgasit eaktuduvvon ahte Sámediggi ii leat iešstivrejeaddji riektesubjeakta, muhto dat lea gažaldat masa sáhttet leat máŋgga iešguđetlágán oaivila. Lea go Sámedikkis ášševuolggahangelbbolašvuohta lea vel eahpečielgaset. Lea sihkkaris riekti ahte </p>
<p>Side 58 av 86 orgánain sáhttá leat rievttálaš doaibmanákca vaikko eai leat iešstivrejeaddji riektesubjeavttat.98 Nu movt čilgejuvvo kap. 2.5 de lea jáhkehahtti ahte Sámedikkis dálá čovdosa mielde sáhttá leat ášševuolggahangelbbolašvuohta dihto áššiin, vaikko Sámedikkis ii leat dat dábálaččat. Dát árvalus lea aŋkke nu eahpesihkar go ii leat riektegeavadis dahje juridihkalaš teoriijjas guorahallojuvvon, ja danne lea ge dárbu dán oasi čielggadit. <em type="bold">6.1.1. </em></p>
<p><em type="bold">Sámediggi stáhta juridihkalaš peršovnna oassin </em></p>
<p>Dakkár čoavddus mas Sámediggi lea stáhta juridihkalaš peršovnna oassin mearkkaša dábálaččat ahte Sámedikkis ii leat ášševuolggahangelbbolašvuohta. Formaliseren das ahte Sámediggi lea stáhta juridihkalaš peršovnna oassin, sáhttá šaddat lávkin maŋos dálá riektedilálašvuhtii mas Sámedikki friddja dilli lea mihttun, danne go dat šattašii rievttálaš mearrádussan dakkár gažaldagas mii ii leat vel čielggaduvvon. Nu movt čujuhit kap. 2.5:s, de leat olu iešguđetlágán váikkuhusat ja bealit mat feará movt čuožžilit das makkár Sámediggedoaimmas lea sáhka. Seammás árvvoštallet iešguđet stáhtaorgánat dán iešguđetládje. Ráđđehusadvokáhtta lea omd. bidjan mearrin ahte Sámediggi ferte ieš válljet alcces ášševálddálačča, vrd. kap. 2.7. Jus Sámediggi galgá leat oassin stáhta juridihkalaš peršovnnas, de gáibiduvvojit dihto lágalaš doaimmat čalmmustuhttit gustojeaddji rievtti, ja gáibiduvvo maiddái riektedilálašvuođa čielggadeapmi Sámedikki ášševuolggahangelbbolašvuođa hárrái. Ráđđehusadvokáhta oktavuođa dáfus, berre formaliseren das ahte Sámediggi lea stáhta juridihkalaš peršovnna oassin, mielddisbuktit ahte ráđđehusadvokáhtta geatnegahttojuvvo veahkehit Sámedikki buot áššiin mat eai leat Sámedikki ja stáhtalaš eiseválddiid gaskasaš riiddut. Berre árvvoštallojuvvot galgá go dat ovddiduvvot njuolgga sámelágas. Jus Sámediggi galgá leat oassin stáhtas juridihkalaš peršovdnan, de seahtá maiddái árvvoštallat čovdosiid main Sámedikkis lea juogo rievttálaš doaibmanákca stáhta bealis dahje ráddjejuvvon ášševuolggahangelbbolašvuohta. Dat berre konkrehtadit ovdanboahtit lágain. Rievttálaš doaibmanákca stáhta bealis lea erenoamáš áigeguovdil dain áššesurggiin main Sámediggi doaimmaha hálddašeami maid lea ožžon sirdojuvvot alcces stáhtalaš eiseválddiin. Dat leat ovdamearkka dihte kulturmuitosuodjalus, doarjjahálddašeapmi ja sámi oahppoplánaid dohkkeheapmi. Molssaeaktun sáhtášii Sámediggi oažžut njuolggadusaid ráddjejuvvon ášševuolggahangelbbolašvuođa hárrái muhtun surggiin, dás politihkalaš doaimma ja hálddašandoaimma siskkobealde. Dat heivešii dan riektái mii dál gusto, seammás go dan oažžu dohkkehuvvot almmá riektemearrádusaid haga. Bargojoavku ii dieđe leat go eará ásahusain mat leat oassin stáhta juridihkalaš peršovnnas, njuolggadusat ráddjejuvvon ášševuolggahangelbbolašvuođa birra. Sámedikki stáhtarievttálaš dilli lea dattege áibbas erenoamáš, ja muđui eai leat makkárge formála eastagat dasa ahte addit Sámediggái ráddjejuvvon ášševuolggahangelbbolašvuođa. Dan vejolašvuođa dáfus mii sámi servodaga ovttaskas olbmuin dahje joavkkuin lea vuolggahit ášši stáhta vuostá konvenšuvdnarihkkuma ovddas, ii mielddisbuvtte čoavddus mas Sámediggi lea oassin stáhtas juridihkalaš peršovdnan, makkárge rievdadusaid. Lea go Sámedikkis dát vejolašvuohta fertejit konkrehtadit duopmostuolut mearridit. Dat lea čoavddus mii ii čilge áššiid dađi buorebut go dálá čoavddus. Sáhttá leat dárbbašlaš ásahit mekanismma mii buorebut addá saji oktasaš čovdosiidda Sámedikki ja stáhtalaš eiseválddiid dulkomis stáhta álbmot-98 Skoghøy: Tvistemål, 2. almmuhus (Oslo 2001) siidu 171-174.</p>
<p>Side 59 av 86 rievttálaš geatnegasvuođaid hárrái. Dat sáhttá dahkkot nu ahte ráđđádallanbargovugiin (dahje sámelagas) rahppojuvvo vejolašvuohta beliide searválaga soahpat geavahit sorjjakeahtes áššedovdiid áššiin main ii leat ovttaoaivilvuohta dahje main ii soaitte olahit ovttaoaivilvuođa dainna go lea goabbat ipmárdus álbmotrievtti sisdoalus.99 Dakkár ortnet sáhttá buoridit ráđđádallanproseassaid, seammás go mearrádusaid lobálašvuohta nannejuvvo. Molssaeaktun čujuha bargojoavku dasa ahte sáhttet ásahuvvot eará ja eambbo geatnegahtti riidočoavdinmekanismmat Sámedikki ja stáhtalaš eiseválddiid gaskii. Dan sáhttá ovdamearkka dihte sorjjakeahtes áššedovdiorgána dahkat mii ii leat njuolgga stáhtalaš bagadanválddi vuollásaš. Bargojoavku čujuha dušše dan vejolašvuhtii, muhto dat ii ovddit dás makkárge konkrehta árvalusaid dan hárrái. Bargojoavku árvvoštallá ahte čoavddus mas Sámediggi bissu stáhta juridihkalaš peršovnna oassin, mielddisbuktá ahte dikki gelbbolašvuohta eará surggiin bisuhuvvo nu movt dál. Bargojoavku lea čuigen ahte dán čovdosa oktavuođas ráhkaduvvo riidočoavdinmodealla Sámedikki ja stáhtalaš eiseválddiid riidduid várás, ja ahte ráđđehusadvokáhtas lea ovddasvástádus veahkehit Sámedikki áššiin mat vuolggahuvvojit earáid go stáhta vuostá. Eará bealit stáhta ja Sámedikki riekteoktavuođas joatkašuvvet dattege nu movt dál leat. Bargojoavku dáhttu muđui čujuhit ahte dat doaimmat mat evttohuvvojit dainna eavttuin ahte Sámediggi bissu oassin stáhta juridihkalaš peršovnnas, berrejit árvvoštallojuvvot kap. 6.2-6.5 kapihttaliid evttohusaid oktavuođas. <em type="bold">6.1.2. </em></p>
<p><em type="bold">Sámediggi iešstivrejeaddji riektesubjeaktan </em></p>
<p>Čoavddus mas Sámediggi lea iešstivrejeaddji riektesubjeakta čalmmustáhttá stáhtalaš eiseválddiid ja Sámedikki bealledatperspektiivva masa dáid áiggiid sámepolitihkka lea vuođđuduvvon ja mii earet eará lea mielddisbuktán Sámedikki ja stáhtalaš eiseválddiid ráđđádallanbargovugiid. Ortnet mas Sámediggi ásahuvvo sierra riektesubjeaktan heive bures daidda álbmotrievttálaš geatnegasvuođaide mat eiseválddiin leat. Seammás mielddisbuktá modealla Sámediggái stuorát politihkalaš ovddasvástádusa seammás go seamma mađi unnida fágastáhtaráđiid politihkalaš ovddasvástádusa dain mearrádusain maid Sámediggi dahká. Iešstivrejeaddji riektesubjeaktan lea Sámedikkis rievttálaš doaibmanákca. Dat mearkkaša ahte Sámediggi sáhttá čatnat šiehtadusaid ja váldit ovddasvástádusa ja geantnegasvuođaid. Sámedikkis šaddá maid iešheanalis ovddasvástádus vejolaš velggiid ovddas ja ekonomalaš geatnegasvuođaid ovddas nu movt eará riektesubjeavttain nai. Sámedikkis šaddá dábálaš bealálašnákca ja sáhttá leat riidduid ášševuolggaheaddjin dahje ášševástideaddjin dábálaš duopmostuoluid ovddas. Juohke vuollásaš orgána lea bajit orgána bagadusa vuollásaš, jus eai leačča dahkkon spiehkasteamit lágas, vrd. Vuođđolága § 3. Sierra riektesubjeaktan ii leat Sámediggi dábálaččat stáhta bagadanválddi vuollásaš. Okta váikkuhus das ahte Sámediggi lea sierra riektesubjeaktan, šaddá de ahte Sámedikki eai sáhte almmolaš eiseválddit bagadit dábálaš bagadaneiseválddi láhkavuođu bokte. Ovdamearkka dihte eai sáhte departemeanttat gohččut ráđi dahje hálddahusa mearridit nuo ja ná, eai ge sáhte gohččut Sámedikki árvvoštallat beliid dihto áššis dihto vuogi mielde. Jus almmolaš eiseválddit dáhttot bidjat Sámediggái geatnegasvuođaid, 99 Ovdamearkka dihte de go leat ráđđádallamat ođđa lágaid dahje hálddašanmearrádusaid birra. Dahje dalle go mearrádusaid eai dahkko.</p>
<p>Side 60 av 86 dahje dáhttot stivret Sámedikki earaládje, de ferte dain leat láhkavuođđu, nu movt eará iešstivrejeaddji riektesubjeavttaid dáfus nai. Jus Sámediggi ásahuvvo sierra riektesubjeaktan boahtá dat bargojoavkku oaivila mielde váikkuhit ráđđehusa dahje departemeanttaid vejolašvuhtii fápmudit válddi Sámediggái lága vuođu dahje plenarmearrádusa vuođu haga. Justiisadepartemeantta láhkaossodaga reivves ođđajagimánu 26.b. 1995 Gielda- ja guovlodepartementii, áššenummar (94/1422 E) cealká Láhkaossodat: <em type="italic">”Dannego Sámediggi ferte lohkkot sorjjakeahtes orgánan ráđđehusa/departemeantta ektui, de sáhttá leat veahá eahpesihkar lea go (ja man viidát) ráđđehusas/departemeanttas vejolašvuohta fápmudit válddi Sámediggái lága dahje plenarmearrádusa vuođu haga. Dás eat dattege čielggat dan lagabui. Boahtteáigái rávvet aŋkke ahte dárkilet láhkavuođđu Sámedikki fápmudeami dáfus, árvvoštallojuvvo.” </em>Bargojoavku oaivvilda dán oainnu šaddat vel nannoseabbon jus Sámediggi ásahuvvo sierra riektesubjeaktan ja dat ii šat formáladit leat oassin stáhtahierarkiijjas. Joavku gávnnaha danne ahte ii leat šat vejolašvuohta fápmudit válddi Sámediggái lága dahje plenarmearrádusa vuođu haga jus Sámediggi ásahuvvo sierra riektesubjeaktan. Jus Sámediggi ásahuvvo sierra riektesubjeaktan de ferte sámelágas mearriduvvot ahte Sámediggi lea iešstivrejeaddji riektesubjeakta mii lea sorjjasmeahttun stáhtalaš eiseválddiin. Bargojoavku lea árvvoštallan iešguđetlágán čovdosiid. Borgemánu 30. b. 1991 lága nr. 71 stáhtafitnodagaid birra (stáhtafitnodatláhka) § 3:s, ja Geassemánu 15.b. 2001 lága nr. 93 dearvvašvuođafitnodagaid j.ea. birra (dearvvašvuođafitnodatláhka) § 6:s leat cealkagat mat deattuhit váikkuhusaid das go fitnodat lea iešstivrejeaddji riektesubjeaktan sihke šiehtadusgelbbolašvuođa ja ášševuolggahangelbbolašvuođa hárrái (dás jorgaluvvon): <em type="italic">§ 3/§ 6 Bealálašárvu </em></p>
<p><em type="italic">Fitnodagas leat alddis vuoigatvuođat ja geatnegasvuođat, lea osolaš šiehtadusain </em><em type="italic">priváhta ja almmolaš eiseválddiiguin, ja lea bealálašárvu duopmostuoluid ja eará eiseválddiid ovddas. </em></p>
<p>Bargojoavku oaivvilda dán mearrádusa addit čielga ja álkis njuolggadusa mii álkidahttá dálá moalkás ja váttis njuolggadusaid, ja mii maiddái čilge Sámedikki rievttálaš dili. Mearrádus nannešii ahte Sámedikkis lea ášševuolggahangelbbolašvuohta ja mielddisbuktá dasto ahte ráđđehusadvokáhtas eai leat geatnegasvuođat Sámedikki guovdu. Nubbi vuohki maid bargojoavku lea árvvoštallan, lea dat čoavddus mii lea Suoidnemánu 17.b. 2005 lága nr. 85 Finnmárkku fylkka eana- ja luondduresurssaid riektedili ja hálddašeami birra (finnmárkkuláhka) § 6. Mearrádusas celko (dás jorgaluvvon): <em type="bold">§ 6 </em><em type="italic">Finnmárkkuopmodaga riektedilli </em></p>
<p>Finnmárkkuopmodat (Finnmarkseiendommen) lea sierra riektesubjeakta mii lea biddjon Finnmárkui ja mii galgá hálddašit eana – ja luondduresurssaid j.ea. maid eaiggáduššá lága ulbmila olis ja muđui lága njuolggadusaid olis.</p>
<p>Mearrádus njuolgut nanne ahte Finnmárkkuopmodat lea sierra riektesubjeakta, ja šiehtadusgelbbolašvuohta ja ášševuolggahangelbbolašvuohta čuovvu iešstivrejeaddji riektesubjeavtta árvvu.</p>
<p xml:lang="nob">Side 61 av 86</p>
<p>Bargojoavku dáhttu muđui cuiget ahte dat doaimmat mat evttohuvvojit dainna eavttuin ahte Sámediggi lea sierra riektesubjeaktan, berrejit árvvoštallojuvvot kap. 6.2-6.5 kapihttaliid evttohusaid oktavuođas. <em type="bold">6.1.3. </em></p>
<p><em type="bold">Bargojoavkku árvvoštallamat ja árvalusat Sámedikki rievttálaš dili hárrái </em></p>
<p>Bargojoavku oaivvilda čovdosa mas Sámediggi ásahuvvo iešstivrejeaddji riektesubjeaktan mii formálaladit ii leat ráđđehusas gitta, jáhkkimis leat buoremussan dálá geavada ja oainnu mielde das ahte Sámediggi lea iešbirgejeaddji álbmotválljejuvvon orgána. Sámepolitihka váldoulbmil ja -čujuhus lea sihkkarastit Sámediggái nu olu iešmearrideami go vejolaš, sihke politihkalaš orgánan ja hálddašanorgánan. Dat mielddisbuktá ahte sámi beroštumiid ovddasteapmi ja mieldeváikkuheapmi lea hirbmat deaŧalaš. Lea vuođđogáibádussan ahte Sámedikkis lea mearkkašahtti ásahuslaš doaibmafriddjavuohta. Doaibmafriddjavuođa mearri ferte árvvoštallojuvvot stáhtaráđiid konstitušuvnnalaš ovddasvástádusa ektui. Árvalus lea čielga čuovvoleapmi Vuođđolága § 110 a:s ja álbmotrievttálaš geatnegasvuođain sápmelaččaid hárrái eamiálbmogin. Sámediggi sierra riektesubjeaktan ja dat láhkaárvalusat maid bargojoavku ovddida, lea erenoamáš čoavddus dahje sierrahámat čoavddus organiserema/čatnasanhámi dáfus. Geavatlaččat gávdnojit olu dákkár čovdosat, ja bargojoavku atná dán vuohkkasepmosin Sámedikki dáfus. Ollislaččat boahtá Sámedikki ásaheapmi sierra riektesubjeaktan mearkkašit ahte sámeláhka rievdá eambbo vástideaddjin dálá geavatlaš dillái mas Sámedikkis lea sorjjakeahtes dilli. Modealla čielggasindahká gažaldagaid stáhtaráđiid bagadanválddi, konstituvšuvnnalaš ja parlamentáralaš ovddasvástádusa hárrái. Modealla lea maid čoavddusin dasa lea go Sámedikkis ášševuolggahangelbbolašvuohta, ja čilge vel dan lea go ráđđehusadvokáhtas ovddasvástádus veahkehit Sámedikki. Bargojoavku árvala dan vuođul ahte čuovvovaš mearrádus lasihuvvo sámelága § 1-7:ii (dás jorgaluvvon): <em type="bold">§ 1-7 </em>. <em type="italic">Sámedikki rievttálaš árvu </em></p>
<p>Sámediggi lea iešstivrejeaddji riektesubjeakta ja lea osolaš šiehtadusain priváhta ja almmolaš eiseválddiiguin, ja das lea bealálašárvu duopmostuoluid ja eará eiseválddiid ovddas <em type="bold">6.2. Sámedikki iešstivrejumi prinsihpa láhkanannen </em>Nu movt bargojoavku cealká kap. 6.1.2:s, de mearkkaša Sámedikki ásaheapmi iešbirgejeaddji riektesubjeaktan ahte ráđđehusa dábálaš bagadanváldi gáhččá eret. Dát čoavddus deattuha dalle sihke Sámedikki rievttálaš sorjjasmeahttunvuođa ja Sámedikki politihkalaš sorjjasmeahttunvuođa. Mandáhta lea almmotge dáhtton bargojoavkku <span type="quote">”deattuhit vejolaš čovdosiid main lea vuođđun ahte Sámediggi ain galgá leat oassin stáhtas juridihkalaš peršovdnan”</span>. Gažaldahkan bargojovkui šaddá dalle movt Sámedikki politihkalaš iešbirgejupmi sáhttá áittarduvvot nu bures go vejolaš Sámedikki rámmaid siskkobealde dakko dáfus ahte Sámediggi <span type="quote">”ain galgá leat oassin stáhtas juridihkalaš peršovdnan”</span>. Sámedikki iešmearrideami láhkanannema evttohus šaddá danne maŋitvurrosaš áššin go ii leat vuoiga dárbu dan mearrádussii dannego Sámedikki iešmearrideapmi juo doarvái bures áittarduvvo go diggi ásahuvvo sierra riektesubjeaktan. Bargojoavku ii dattege hilggo dan ahte goappaš árvalusaid sáhttá ovttastahttit. Jus vállje sámeláhkii </p>
<p>Side 62 av 86 bidjat mearrádusa ahte Sámediggi lea iešmearrideaddji riektesubjeakta, de ii leat formálalaččat dárbbašlaš ráhkadit mearrádusa Sámedikki sorjjasmeahttunvuođa hárrái, muhto dat sáhttá leat prinsihpalaččat mávssolaš symbolajulggaštussan. Nu movt ovddiduvvo raportta I. oasis, de lea čielggas ahte Sámediggi ii leat dábálaš ráđđehusvuollásaš hálddašanorgána. Dasto lea maiddái čielggas ahte Sámediggi lea sorjjasmeahttun ráđđehusas ja Sámediggi ii sáhte bagaduvvot politihkalaš gažaldagain. Sámeláhka ii gieđahala Sámedikki dili ja dikki ja ráđđehusa oktavuođa. Dan oktavuođas oaivvilda bargojoavku sámelága leat láddan rievdaduvvot. Bargojoavku lea árvvoštallan ahte láhkamearrádus mii nanne Sámedikki sorjjasmeahttunvuođa duššefal lea dálá gustojeaddji geavada kodifiseren. Nu movt ovdanboahtá raportta I.oasi kapihtal 2.5:s ja kapihtal 2.12:s, de lea juo sihkkaris riekti ahte Sámediggi ii sáhte oppalaš vuođuin bagaduvvot, ja dan leat sihke Sámediggi ja ráđđehus atnán vuođđun.100 Go lágas nanne ahte Sámediggi lea sorjjasmeahttun ja ahte dikki ii sáhte bagadit, de lea dainna formalisereme vuođđojurdaga ahte Sámedikki eai sáhte almmolaš eiseválddit bagadit dábálaš bagadanválddi láhkavuođuin. Jus almmolaš eiseválddit – áibbas vuorddekeahttá – dáhttot bidjat Sámediggái geatnegasvuođaid dahje dáhttot stivret Sámedikki earaládje, de ferte leat láhkavuođđu, seammaládje go eará iešmearrideaddji riektesubjeavttaid dáfus lea. Bargojoavku árvala dán vuođul ođđa lađđasa sámelága § 2-1:s mas celkojuvvo ná:</p>
<p>Sámediggi lea sorjjasmeahttun ráđđehusas ja dat ii sáhte bagaduvvot eará go jus eará lágat dan mielddisbuktet. <em type="bold">6.3. Ráđđádallanrievtti láhkanannen </em>Beroškeahttá das makkár čoavddus válljejuvvo Sámedikki rievttálaš dili hárrái, de oaivvilda bargojoavku ahte sámelága berre rievdadit vai dat addá duohtadet gova Sámedikki dálá válddis. Sámedikki gulaskuddanriekti čuovvu sámelága § 2-2. Nu movt bargojoavku čilge kap. 2.4:s, de lea ráđđádallanriekti eanas surggiin viidát go gulaskuddanriekti, ja ráđđádallamat addet Sámediggái stuorát váikkuhanvejolašvuođa. Ráđđádallanrievtti mávssolašvuođa ja duohta váikkuhanvejolašvuođa vuođul, oaivvilda bargojoavku ahte sámelága § 2-2 berre rievdaduvvot ja heivehuvvot ráđđádallanriektái. Bargojoavku árvala ahte sámeláhkii lasihuvvo sierrá mearrádus das ahte Sámedikkis lea riekti ráđđádallat dakkár áššiin mat sáhttet njuolgut váikkuhit sámi beroštumiid. Mearrádusa vuođđun lea álbmotrievttálaš geatnegasvuohta ráđđádallat eamiálbmogiiguin nu movt dat ovdanbuktojuvvo ILO-konvenšuvnna nr. 169 6. artihkkalis. Ráđđádallamat galget čađahuvvot nu movt dat leat dárkilit konkretiserejuvvon Sámedikki ja eiseválddiid šiehtadusain, vrd. kap. 2.4. Maiddái Birasgáhttendepartemeanta ja Sámediggi leat dahkan ráđđádallanvugiid- šiehtadusa suodjalanplánabargguid hárrái. Nannen dihte ahte sámi guovlluid suodjalanplánabargu luond- 100 Vrd. maiddái ođđajagimánu 26.b. 1995 reivve mas Láhkaossodat cealká ahte ” Sámedikki sorjjakeahtes dilis lea mearkkašupmi stáhtaráđi konstitušuvnnalaš ovddasvástádussii. Go juo stáhtaráđis ii leat dábálaččat bagadan- dahje bearráigeahččanváldi Sámedikki guovdu, de ii leat konstitušuvnnalaš ovddasvástádusvuođđu Sámedikki mearrádusaide dahje doibmii muđui ge”. </p>
<p>Side 63 av 86 dusuodjalanlága olis dáhpáhuvvá dohkálaš vuogi mielde, leat Birasgáhttendepartemeanta ja Sámediggi soahpan sierranjuolggadusaid áššemeannudeami várás. Šiehtadus fápmuibođii ođđajagimánu 31.b. 2007. Lassin dábálaš ráđđádallanbargovugiide ja suodjalanbarggu ráđđádallanvugiide, šaddet maiddái eará vejolaš bargovuogit mat spesifiserejit ráđđádallanrievtti, mearrádusa vuollái (vrd. ovdamearkka dihte bargojoavkku árvalusa bušeahttabargovugiid hárrái). Bargojoavku lea guorahallan berre go ráđđádallanšiehtadus váldot fárrui sámeláhkii, muhto lea gávnnahan ahte dat ii leat riekteteknihkalaččat buorre čoavddus. Nubbi vuohki lea árvalit ođđa lága ráđđádallanrievtti ja ráđđádallanbargovugiid birra Sámedikki ja stáhtalaš eiseválddiid gaskka, muhto bargojoavkku mielas orru dat leame ilá viiddis bargu mandáhta ja áigemeriid dáfus. Joavku oaivvilda ahte buorre ja ollislaš čoavddus lea sámelágas čujuhit ráđđádallanriektái. Dakkár čoavddus addá maiddái njuovžilisvuođa nu ahte dábálaš ráđđádallavuogit ja suodjalusbarggu vuogit sáhttet rievdaduvvot ja dohkkehuvvot gonagaslaš resolušuvnna bokte, ii ge dárbbaš ádjánit láhkarievdademiin. Bargojoavku árvala dan vuođul ahte sámelága § 2-2 hábmejuvvo ná: <em type="bold">§ 2-2 </em><em type="italic">Ráđđádallan ja gulaskuddan </em></p>
<p>Stáhtalaš eiseválddit galget ráđđádallat Sámedikkiin go lea áigumuš ásahit lágaid da-hje álggahit hálddahuslaš doaimmaid mat sáhttet njuolgut váikkuhit sápmelaččaide.</p>
<p>Eará almmolaš orgánat berrejit addit Sámediggái vejolašvuođa addit cealkámuša ovdal go dahket mearrádusaid Sámedikki áššesuorggis. <em type="bold">6.4. Doarjjahálddašeami láhkaásahusgelbbolašvuohta </em>Sámediggi hálddaša máŋggaid doarjjaortnegiid nu movt čilgejuvvo bargojoavkku raportta kapihtal 2.4:s ja 4. mildosis. Dan oktavuođas mearrida Sámediggi njuolggadusaid doarjjahálddašeapmái, dábálaččat iešheanalis, muhto muhtun háviid ovttasráđiid guoskevaš departemeanttain. 2006:s lea Riikarevišuvdna divvon gažaldaga Sámedikki hálddašeami njuolggadusaide ja rutiinnaide. Stáhta ekonomiijastivrejumi njuolggadusaid, kapihtal 6 mielde Doarjjaortnegiid hálddašeapmi čuokkis 6.2.1.2 Njuolggadusat, galget leat mearrádusat mat čilgejit earet eará ulbmiliid ja juolludaneavttuid. Lea jerrojuvvon lea go muhtun njuolggadusain dakkár sisdoallu ahte duohtavuođas leat dego láhkaásahusat hálddašanlága § 2 vuosttaš lađđasa c bustáva vuođul. Daid berre doallat sierra dakkár njuolggadusain mat sisttisdollet hálddahuslaš bagadusaid ja organisatovrralaš mearrádusaid. Hálddašanlága § 2 vuosttaš lađđasa c bustáva láhkaásahusdefinišuvdna cealká ahte láhkaásahus lea (dás jorgaluvvon) “mearrádus mii gusto mearrikeahtes peršovdnalogu dahje mearrikeahtes peršovdnabirrasa vuoigatvuođaide dahje geatnegasvuođaide, ja dat mearkkaša ahte dákkár njuolggadusat fertejit dohkkehuvvot láhkaásahusa hámis, vrd. hálddašanlága kapihtal VII. Bargojoavku ii dovddat das oaivila galget go njuolggadusat ja makkár vejolaš njuolggadusat galggaše gullat hálddašanlága láhkaásahusdefinišuvnna vuollái, muhto cuige ahte lea eahpesihkarvuohta das makkár rievttálaš árvu Sámedikki iešguđet doarjjaortnegiid njuolggadusain leat. Nu movt dál lea dilli, de ii leat Sámedikkis gelbbolašvuohta mearridit dárbbašlaš mearrádusaid láhkaásahusa hámis, ja dat hehtte Sámedikki mearrideamis ja reguleremis buot </p>
<p>Side 64 av 86 dilálašvuođaid mat leat čadnon doarjjahálddašeapmái. Dan vuođul árvala bargojoavku rievdadit sámelága nu ahte Sámediggi oažžu oppalaš gelbbolašvuođa mearridit láhkaásahusaid doarjjaáššiin. Bargojaovku árvala ođđa nuppi čuoggá § 2-1:s goalmmát lađđasis:</p>
<p>Sámediggi sáhttá láhkaásahusa bokte addit dárkilet mearrádusaid daid doarjjaortnegiid hárrái maid diggi hálddaša. <em type="bold">6.5. Sámedikki doaimma raporteren </em>Sámelága § 1-3 mielde galgá Sámedikki jahkedieđáhus sáddejuvvot Gonagassii. Dat lea joatkka dain njuolggadusain mat ovdal gustojedje Norgga sámeráđđái. Mearrádus ii njuolgut gohčo Sámedikki ráhkadit jahkedieđáhusa, dat lea Sámedikki iežas duohken. Mearrádusa vuođđu lea dattege ahte dábálaččat ráhkaduvvo jahkedieđáhus.101 Stuoradikki sámelágameannudeami oktavuođas celkkii justiisalávdegoddi ahte <em type="italic"><span type="quote">”Lávdegotti mielas lea lunddolaš ahte ráđđehus ovddida Sámedikki jahkedieđáhusaid Stuoradiggái – juobe vuosttaš jagiid ge”</span> </em>(Innst. O. nr. 79 (1886-87) siidu 16). Dasto dahkkui mearrádus dáhttut <em type="italic"><span type="quote">”Ráđđehusa ovddida Stuoradiggái jahkásaččat stuoradiggedieđáhusa Sámedikki doaimma birra. Oktii juohke stuoradiggeáigodagas ovddiduvvo dieđáhus dain doaimmain mat dahkkojuvvojit sámi giela, kultuvrra ja servodateallima sihkkarastima ja ovdánahttima várás”</span>. </em>Guovddáš ágga § 1-3:ii ja mearrádusa geavaheapmái lea ahte” <em type="italic">eiseválddiid sámepolitihkka berre jámmadit árvvoštallojuvvot Stuoradikkis” </em>(Ot.prp. nr. 33 (1986-87) siidu 102). Sámepolitihkalaš ovdáneami geažil digaštallojuvvojit sámepolitihkalaš gažaldagat mihá dávjjibut Stuoradikkis dál go ovdal. Sámediggi lea juohke jagi dan rájes go ásahuvvui, ráhkadan jahkedieđáhusa mii lea sáddejuvvon Gonagassii. Ráđđehus lea fas meannudan Sámedikki jahkedieđáhusa ráhkadettiin jahkásaš stuoradiggedieđáhusa Sámedikki doaimmas. Daid jagiid go váldostuoradiggedieđáhus sámepolitihka birra lea ráhkaduvvon, de lea Sámedikki jahkedieđáhus čuvvon mielddusin stuoradiggedieđáhussii.102 Sámedikki sorjjakeahtes dilli ráđđehusa ektui ii oro soahpame dasa ahte lea mearriduvvon raporteret ráđđehussii. Vaikko mearrádus ii leat njuolgut gohččun ráhkadit jahkedieđáhusa, de lea mearrádusa eaktu ja geavat ásahan ortnega mii sáhttá addit gova das ahte Sámediggi lea ráđđehusa vuollásaš. Ráđđehusas lea dattege bajemus ovddasvástádus deavdit álbmotrievttálaš geatnegasvuođaid sápmelaččaid guovdu eamiálbmogin, vuođđolága § 110a ja sámelága ulbmiliid. Danne sáhttá orrot govttolaš ahte ráđđehus diehtá Sámedikki doaimma ja Sámedikki árvvoštallamiid sámi kultur- ja servodatovdáneami hárrái. Dattege ferte vuordit ahte sámepolitihkalaš ovdáneapmi ollislaččat mielddisbuktá ahte ráđđehusa – goasii beaivválaš oktavuohta – Sámedikkiin diehttevassan dahká Sámedikki doaimma. Stáhtalaš eiseválddiid ja Sámedikki ráđđádallanbargovugiid ásaheapmi, lea dagahan ahte mearrádusat ja doaimmaid álggaheapmi dahkko stáhtalaš eiseválddiid ja Sámedikki vuđolaš oktasaš proseassaid maŋŋel. Ráđđádallanbargovugiid várás lea nammaduvvon fágalaš sorjjakeahtes analysajoavku mii jahkásaččat addá raportta sámi servodagaid dilálašvuođa ja ovdán- 101 NOU 1984: 18, s. 587; Ot.prp. 33 (1986-87) čuokkis 7.3 ja 11. 102 Leat leamaš ovddiduvvon golbma váldo prinsihppadieđáhusa sámepolitihka birra: St. dieđ. nr. 52 (1992-93), St. dieđ. nr. 41 (1996-97) ja St.dieđ. nr. 55 (2000-2001)). Dása lasihuvvui Bondevika II-ráđđehus liigedieđáhusa miessemánus 2002:s (St.dieđ. nr. 33 (2001-2002)) <em type="italic">. </em></p>
<p>Side 65 av 86 eami birra. Dat raporta lea vuođđun árvvoštallat sámi kultuvrra, giela ja servodateallima sihkkarastima ja ovdánahttima áŋgiruššamiid. Raporta galgá gieđahallojuvvot sámi áššiid stáhtaráđi ja sámediggepresideantta fásta ráđđádallančoahkkimis mii dollojuvvo oktii juohke jahkebeali. Sámedikki 2005 jahkedieđáhus meannuduvvo Stuoradikkis 2007 giđđabaji.103 Sihke Sámedikki, ráđđehusa ja Stuoradikki meannudeamis jahkediáđahusa hárrái lea oalle maŋosgeahčči hápmi. Bargojoavkku bušeahttabargovugiid evttohus kapihtal 9:s mearkkaša ahte Stuoradiggái ovddiduvvo jahkásaččat Sámedikki ja sámi ulbmiliid bušeahta stuoradiggeproposišuvdna. Dalle beassá Stuoradiggi jahkásaččat veardádallat sámi servodaga ovdáneami, muhto dalle čálmmustahttojuvvo boahtteáiggiperspektiiva eambbo go dál. Dan vuođul árvala bargojoavku ahte sámelága § 1-3 heaittihuvvo. <em type="bold">6.6. Konstitušuvnnalaš rámmat </em>Dakkár rievdadeapmái mas Sámediggi oažžu eanet iešstivrejeaddji árvvu eará stáhtaeiseválddiid ektui, mielddisbuktá ahte seahtá árvvoštallat rievdadit bajemus stáhtahálddašeami rievttálaš rámmaid. Vuođđoláhka ii mudde Sámedikki eksisteanssa, gelbbolašvuođa ja oktavuođa eará stáhtaeiseválddiide, ja bargojoavkku árvalusa geažil ii leat formáladit dárbu dahkat rievdadusaid. Sámepolitihka ođđaáigásaš konstitušuvnnalaš rámmaid čalmmustahttima várás sáhttá árvvoštallat rievdadit Vuođđolága dannego rámmat leat vuođđun dohkkeheapmái das ahte stáhta lea ásahuvvon guovtti álbmoga guvlui. Sámiálbmoga historjjálaš guovllugullevašvuohta lea dohkkehuvvon, ja stáhta geatnegasvuođat sámi álbmoga guovdu leat mielde Vuođđolágas. Vuođđoláhkamearrádus mii čájeha ahte Sámediggi lea oassin ođđaáigásaš norgga stáhtas, sáhttá ovdamearkka dihte lasihuvvot Vuođđolága § 110 a:ii. Dás ii čielggat dattege bargojoavku dan čuoggá. <em type="bold">7. Bargojaovkku árvalusa váikkuhusat Sámedikki formála dili hárrái </em><em type="bold">7.1. Gaskavuohtá hálddašan- ja almmolašvuođaláhkii </em>Dál lea sihkkaris riekti ahte Sámedikki doaibma boahtá almmolašvuođa- ja hálddašanlága vuollái. Jus Sámediggi ain bissu oassin stáhta juridihkalaš peršovnnas de lea čielggas ahte dát dilli joatkašuvvá. Jus Sámediggi ásahuvvo iešstivrejeaddji riektesubjeaktan, čuožžilit dattege gažaldagat das ahte rievdá go Sámedikki gaskavuohta hálddašanláhkii ja almmolašvuođaláhkii. Go doaibma sirrejuvvo dábálaš hálddašeamis, de sáhttá ovdandoallat ahte doaibma ii sáhte vuoiga lohkkot ” stáhta dahje gieldda orgánan”, vrd. álmmolašvuođalága ja hálddašanlága § 1. Almmolašvuođalága dahje hálddašanlága geavaheami ii sáhte almmotge organisašuvdnahápmi iešakto mearridit. Dalle ferte dahkkot ollislaš árvvoštallan mas olu bealit váikkuhit, ja vuođđooaidnun lea ahte hálddašan- ja almmolašvuođaláhka prinsihpalaččat maiddái regulere hálddašanorgánaid main lea iežas riektesubjektivitehta jus fal eai leačča čielga gávpedoaimmat, vrd. earet eará Woxholth: Forvaltningsloven (Oslo 2000) siidu 47. Áigeguovdilis veardádallanbealit Sámedikki dáfus leat lea go Sámediggi almmolaš orgána mii lea ásahuvvon almmolašrievttálaš lágaid bokte, hálddaša go almmolašrievttálaš njuolggadusaid (geahča kapihtal 2.4), ja hálddaša go goasii duššefal almmolaš ruđaid. 103 Ráđđehus ovddidii St. dieđ. nr. 7 (2006-2007) Sámedikki 2005 doaimma birra golggotmánu 2006:s. Njukčamánu 28.b. 2007:s ii leat vel lávdegotti árvalus dieđáhusas. </p>
<p xml:lang="nob">Side 66 av 86</p>
<p>Bargojoavku oaivvilda leat doarvái čielggasin ahte Sámediggái gusto almmolašvuođaláhka ja hálddašanláhka de nai jus ásahuvvo sierra riektesubjeaktan. Danne ii leat dárbbašlaš lasihit sámeláhkii sierrá mearrádusa das ahte Sámedikki doaibma geavahišgoahtá almmolašvuođa ja hálddašanlága jus Sámediggi ásahuvvo iešstivrejeaddji riektesubjeaktan, dannego dat juo vissásit dulkojuvvo nu almmolašvuođalága § 1 ja hálddašanlága § 1 mielde. Dattege lea vuogas ja ulbmilaš dárkilit cealkit vejolaš láhkarievdadusovdabargguin ahte almmolašvuođaláhka ja hálddašanláhka ain gusto Sámediggái. Sámedikki ásaheapmi sierra riektesubjeaktan ii mielddisbuvtte iešalddis nuppástusaid ovdamearkka dihte váidinmeannudeamis hálddašan- ja almmolašvuođalága hárrái. Čoavddus dattege deattuha dárbbu dasa ahte Sámedikkis lea iešheanalis ovddasvástádus váidinmeannudeapmái hálddašan- ja almmolašvuođalága mielde, ja danne lea ágga bisuhit oainnu das ahte Sámediggi iešakto čađaha váidinmeannudeami, guovtteinstánsameannudeami bokte mas Sámediggeráđđi dahje eará sierra nammaduvvon lávdegoddi meannuda váidagiid nubbin instánsan. <em type="bold">7.2. Bargiid dilli </em>Sámedikki bargit gullet stáhtavirgeolbmuid lága vuollái dan muddui go lea heivvolaš, vrd. sámelága § 2-12 nuppi lađđasa. Sámedikki ásaheami rájes leat Sámedikki bargit leamaš stáhtavirgeolbmot, ja leat danne gullan virgeolbmolága, virgeriidolága, almmolaš virgeolbmolága ahkemeari birra, ja Stáhta ealáhatkássa lága vuollái. Dattege spiehkastuvvo virgeolbmolága § 5:s dannego virgádanváldi lea sámelága § 2-12 nuppi čuoggá mielde biddjon Sámediggái. Od.prp. nr. 33 (1986-87) cealká ahte ággan dán virgádanvuoigatvuhtii lea (dás jorgaluvvon) <span type="quote">“Departemeanta oaivvilda dán leat suorgin mas stáhtalaš stivren berre čáhkket sajit sámi iešmearridanriektái”</span>. 1999 nettobušetterema oktavuođas oaivvilduvvui ahte bušeahttavuogádagas ii leat mihkke mii dadjá ahte doaibma mii nettobušetterejuvvo ii galgga gullat njuolggadusaid vuollái mat gustojit erenoamážit stáhtalaš bargiide. Dattege rávvii bargojoavku mii guorahalai dán gažaldaga, eastadit boahttevaš eahpesihkarvuođa Sámedikki bargiid árvvu hárrái, ja lasihit mearrádusa sámeláhkii mii mearrida ahte Sámedikki bargit gullet stáhtavirgeolbmuid lága vuollái. Sámedikki bargit gullet stáhtavirgeolbmuid lága vuollái dan muddui go dat lea heivvolaš, vrd. sámelága § 2-12 nuppi lađđasa. Bargojoavku oaivvilda leat lunddolažžan joatkit dáinna ortnegiin jus Sámediggi ain bisuhuvvo oassin stáhtas juridihkalaš peršovdnan. Jus Sámediggi ásahuvvo iešstivrejeaddji riektesubjeaktan de heive jearrat galgá go dat váikkuhit Sámedikki bargiid dilálašvuhtii. Bargojoavku lea earet eará mearkkašan deavvašvuođafitnodatlága ja stáhtafitnodatlága, mas bargit eai leat stáhtavirgeolbmuid lága njuolggadusaid vuollásaččat. Bargojoavku lea gávnnahan ahte Sámedikki doaimma erenoamášvuođaid geažil, lea nuppelágán čoavddus vuohkkaset. Vaikko Sámediggi ásahuvvošii ge sierra riektesubjeaktan, de oaivvilda bargojoavku leat lunddolažžan joatkit sámelága § 2-12 nuppi lađđasiin. Nu movt čilgejuvvui kapihtal 7.1:s, de lea Sámediggi almmolaš orgána mii lea ásahuvvon almmolašrievttálaš lágaid vuođul, ja Sámediggi boahtá hálddašit almmolašrievttálaš njuolggadusaid ja almmolaš ruđaid jus ásahuvvo sierra riektesubjeaktan. <em type="bold">7.3. Konstitušuvnnalaš ja parlamentáralaš ovddasvástádus </em>Nu movt namuhuvvon kapihtal 2.12:s, de ferte Sámedikki sorjjasmeahttunvuohta leat guovddáš eaktun go árvvoštallá konstitušuvnnalaš ovddasvástádusa Sámedikki mearrádusaid </p>
<p>Side 67 av 86 oktavuođas. Álbmotválljejuvvon orgánan lea Sámedikkis stuora friddjavuohta. Sámediggi ii leat dábálaš etáhta dahje ráđđehusa vuollásaš orgána, ja ráđđehusas ii sáhte danne leat ovddasvástádus Sámedikki politihkalaš doibmii dahje daidda mearrádusaide maid Sámediggi dahká iešguđet surggiin. Guorahaladettiin konstitušuvnnalaš ovddasvástádusa, de lea stáhtaráđiid bearráigeahččan- ja bagadanválddis stuora mearkkašupmi. Dain surggiin mas stáhtaráđis ii leat bearráigeahččan- dahje bagadanváldi, ii sáhte sus leat konstitušuvnnalaš ovddasvástádus ge. Jus Sámediggi ásahuvvo iešstivrejeaddji riektesubjeaktan, de gáhččá dábálaš bagadanváldi čielgasit eret, vrd. Vuođđolága § 3. Danne ii sáhte Stáhtaráđđi dábálaččat guoddit ovddasvástádusa Sámedikki doibmii, jus gozihan- dahje bagadanváldi ii leačča eará vuođu nala ásahuvvon. Nu sáhttá leat jus Sámediggi lága, stuoradiggemearrádusa dahje eará vuođul, doaimmaha doaimma dahje válddi mii gullá stáhtaráđi bagadan- dahje gozihanválddi vuollái. Bargojaovku vuordá ahte stáhtaráđiid ovddasvástádus Sámediggejuolludusaide stáhtabušeahta badjel, boahtá leat dan duohken movt guoskevaš juolludusmearrádus dulkojuvvo. Go lea sáhka ovddasvástádusas maid Sámediggi oažžu departemeantta fápmudeami bokte, de lea dat departemeantta dárkkistanneavvuid duohken ja das ahte leat go dat doarvái bures geavahuvvon. Earret dan eai sáhte stáhtaráđit guoddit ovddasvástádusa Sámedikki doaimma dahje válddi čađaheami dáfus. Čoaihkkáigeassun sáhttá dadjat ahte jus Sámediggi ásahuvvo iešstivrejeaddji riektesubjeaktan, de ii boađe dat mielddisbuktit mearkkašahtti rievdadusaid stáhtaráđiid konstitušuvnnalaš ovddasvástádussii, jus buohtastahttá dálá diliin. Šaddá baicca čielgaset ahte stáhtaráđiin ii sáhte dábálaččat leat konstitušuvnnalaš ovddasvástádus dannego dábálaš bagadanváldi gáhččá eret. Minddár čujuha bargojoavku kapihtal 2.12:ii. Mandáhta mielde galgá bargojoavku maiddái árvvoštallat vejolaš váikkuhusaid maid bargojoavkku árvalus mielddisbuktá parlamentáralaš ovddasvástádusa dáfus. Parlamentáralaš ovddasvástádus mearkkaša dábálaččat ráđđehusa dahje ovttaskas stáhtaráđi geatnegasvuođa geassádit go Stuoradiggi dovddaha eahpeluohttámuša mearrádusa bokte. Bargojoavku ii oainne ahte árvalusat formáladit mearkkašit goabbeliige parlamentáralaš ovddasvástádusa dáfus. Eai leat makkárge njuolggadusat dahje ráddjemat das man ovdii stáhtaráđđi šaddá guoddit parlamentáralaš ovddasvástádusa, ja stáhtaráđđi sáhttá šaddat guoddit ovddasvástádusa dakkár dilálašvuođain nai mat leat su hálddašeami olggobealde. Bargojoavkku árvalus čalmmustahttá liikká Sámedikki iešstivrejumi ja politihkalaš sorjjasmeahttunvuođa, ja ii leat veadjemeahttun ahte Stuoradiggi dan deattuha jus dilli šaddá nu. <em type="bold">7.4. Bearráigeahččanortnegat ja revišuvdna </em>Stáhtalaš goziheapmi Sámedikki doaimmas lea dál bajábealdásis ja muddejuvvo dan eavttu vuođul ahte sápmelaččaid álbmotválljejuvvon orgána Sámediggi ii leat ráđđehusa bagadanválddi vuollásaš. Stáhtalaš bearráigeahčču Sámedikki doaimmas lea vuosttažettiin dárkkistit ahte Sámedikki ekonomiijahálddašeapmi čuovvu stáhta ekonomiijanjuolggadusaid. Dasto dárkkistuvvo eambbo oppalaččat dakko bokte ahte stáhta bušeahttarámmainisguin ja láhkamearrádusaidisguin bidjá čujuhusaid Sámedikki doaibmadássái. Nu guhká go Sámediggi jahkásaččat oažžu juolludusaid stáhtabušeahta badjel, de šaddá dat stivret ekonomiijahálddašeami Stuoradikki juolludusnjuolggadusaid mielde ja Stuoradikki juolludusmearrádusaid čujuhusaid mielde. Man muddui Sámediggi ferte stivret iežas </p>
<p>Side 68 av 86 ekonomiijahálddašeami stáhta bajemus eavttuid ja standárddaid mielde stáhta ekonomiijahálddašeami hárrái, lea dan duohken makkár formálalaš sajádat Sámediggái válljejuvvo. Bargojoavku váldá vuođu das ahte Stáhta ekonomiijastivrema njuolggadusat ja daidda gullevaš mearrádusat gustojit jus Sámediggi lea oassin stáhta juridihkalaš peršovnnas. Aŋkke sáhttá leat vejolaš ohcat spiehkastanlobi ekonomiijanjuolggadusaid ovttaskas mearrádusain, go juo dálá dilli rahpá dan vejolašvuođa. Ekonomiijanjuolggadusaid § 3 nubbi lađas cealká (dás jorgaluvvon) <em type="italic">departemeanttat galget mearridit bagadusaid njuolggadusaid rámmaid siskkobealde sihke departemeanttaid ja vuollásaš doaimmaid várás. Bagadusa máŋggus galgá sáddejuvvot Riikarevišuvdnii </em>. Sámelága § 2-1 goalmmát lađđasa nubbi čuokkis nanne ahte lea departemeanta mii mearrida Sámedikki ekonomiijahálddašeami njuolggadusaid. Dát mearrádus lasihuvvui dalle go Sámediggi nettobušetteregođii sihkkarastin dihte ahte Sámedikki ekonomiijahálddašeapmi čađahuvvo buriid rámmaid siskkobealde. Bargojoavku čujuha ságasškuššamii dás ovdaleappos Sámedikki sorjjasmeahttunvuođa birra, ja čujuha ahte mearrádus mas <em type="italic">departemeanta </em>mearrida Sámedikki váldobagadusa – ii oro heiveme dálá ovdáeapmái iige bargojoavkku eará árvalusaide. Danne oaivvilda bargojoavku ahte departemeanta ii berre mearridit Sámedikki ekonomiijahálddašeami váldobagadusa, ja Sámediggi berre ieš mearridit váldobagadusa ekonomiijanjuolggadusaid rámmaid siskkobealde. Sámediggi ii boađe dábálaččat gullat stáhta ekonomiijanjuolggadusaid vuollái jus ásahuvvo sierra riektesubjeaktan, vrd. Stáhta ekonomiijastivrema njuolggadusaid § 2. Dattege lea Sámediggi almmolaš orgána mii lea ásahuvvon almmolašrievttálaš lágaid vuođul. Sámediggi hálddaša almmolašrievttálaš njuolggadusaid, ja hálddaša goasii dušše almmolaš ruđaid (vrd. kap. 7.1). Bargojaovku oaivvilda danne leat eanemus ulbmilažžan ahte stáhta ekonomiijanjuolggadusat maiddái gustojit Sámediggái. Ekonomiijanjuolggadusat fertejit aŋkke geavahuvvot nu ahte Sámediggi beassá ieš árvvoštallat go lea álbmotválljejuvvon orgána. Dat mearkkaša ee. ahte vejolaš spiehkastemiid berre árvvoštallat. Dan vuođul árvala bargojaovku, beroškeahttá das makkár čoavddus Sámedikki rievttálaš dillái válljejuvvo, ahte sámelága § 2-1 goalmmát lađđasa nubbi čuokkis heaittihuvvo, ja ahte dan sadjái biddjo čuovvovaš cealkka: </p>
<p>Stáhta ekonomiijanjuolggadusat gustojit Sámediggái dan muddui go heive.</p>
<p>Nu movt čilgejuvvui kapihtal 2.11:s, de leat Sámedikki dálá bearráigeahččanortnegat ásahuvvon dainna ulbmiliin ahte bisuhit parlamentáralaš ja siskkáldas hálddahuslaš goziheami. Dasa lassin lea Riikarevišuvnnas, mii lea Stuoradikki olggobeal bearráigeahččanorgána, ovddasvástádus gozihit ahte Sámediggi geavaha ruđaid Stuoradikki mearrádusaid ja eavttuid mielde. Vejolaš rievdadusat Sámedikki iežas siskkáldas bearráigeahččanortnegiin ja stáhtalaš bearráigeahččandárbbuin Sámedikki doaimma hárrái, fertejit veardiduvvot daid doaimmaid ektui mat árvaluvvojit sihkkarastin dihte Sámediggái eanet iešstivrejeaddji dili. Riikarevišuvnna rolla mearkkašupmi Stuoradikki revišuvdna- ja bearráigeahččanorgánan, lea dan duohken makkár stáhtarievttálaš árvvu Sámediggi oažžu. Riikarevišuvnna § 9 vuosttaš lađas cealká ahte (dás jorgaluvvon) <em type="italic">Riikarevišuvdna galgá čađahit revišuvnna stáhtarehketdoalus ja stáhtalaš doaimmaid ja eará eiseválddiid rehketdoaluin main lea rehketdoallogeat- </em></p>
<p>Side 69 av 86 <em type="italic">negasvuohta stáhtii, dás maiddái hálddašanfitnodagat, hálddašanorgánat main leat sierra fápmudusat, stáhtalaš foanddat ja eará orgánat dahje doaimmat mat leat nannejuvvon sierra lágas (rehketdoallorevišuvdna). </em>Dasto cealká riikarevišuvdnalága § 9 goalmmát lađas ahte <em type="italic">Riikarevišuvdna galgá čađahit vuogádatlaš ekonomiijja, produktivitehta, ulbmilolaheami ja váikkuhusaid iskkademiid Stuoradikki mearrádusaid ja eavttuid (hálddašanrevišuvnna) vuođul </em>. Bargojoavku dulko riikarevišuvdnalága § 9 nu ahte Riikarevišuvnnas ain galgá leat revišuvdnaovddasvástádus Sámedikki rehketdoalus jus vállje čovdosa mas Sámedikki ain lea oassin stáhta juridihkalaš peršovnnas. Dakkár čovdosiin sáhttá Riikarevišuvdna maiddái čađahit hálddašanrevišuvnna Sámedikkis. Dattege eahpida bargojoavku sisttisdoallá go riikarevišuvdnalága § 9 vuosttaš lađas Sámedikki rehketdoalu jus Sámediggi ásahuvvo iešstivrejeaddji riektesubjeaktan. Dat mat gohčoduvvojit ” stáhtalaš doaimmaid ja eará eiseválddiid rehketdoallun” sáhttet áiggi vuollái rievddadit stáhtalaš hálddašeami mielde ja dan mielde movt stáhtalaš rehketdoalloortnet ásahuvvo.104 Cealkka orru mearkkašeame ahte Riikarevišuvdnii ii biddjo revišuvdnaovddasvástádus Sámedikki rehketdoalus jus Sámediggi ásahuvvo sierra riektesubjeaktan, muhto eará bealit fas orrot addime eará mearkkašumi. Sámediggi boahtá ain leat almmolaš orgána mii čađaha almmolaš válddi ja mii lea almmolaččat ruhtaduvvon. Bargojoavku rávve danne ahte sámelahkii lasihuvvo čielga mearrádus mas Riikarevišuvdna galgá gozihit Sámedikki riikarevišuvdnalága mielde, vrd. molssaeavttu riikarevišuvdnalága § 9 vuosttaš lađđasis ” <em type="italic">eará orgánat dahje doaimmat mat leat nannejuvvon sierra lágas” </em>. Ođđa ortnet mas Sámediggi lea sierra riektesubjeaktan šaddá mielddisbuktit árvvoštallama das ahte lea go Sámediggái ulbmilaččamus ieš válljet iežas revisora. Sámedikki revisoras sáhtášii de leat ovddasvástádus rehketdoallorevišuvnnas ja hálddašanrevišuvnnas. Ovdamunni dakkár ortnegiin lea ahte Sámediggi ieš sáhttá álggahit iskkademiid ja gozihit čuolmmaid mat Sámedikki mielas leat áigeguovdilat, Sámediggi oažžu dalle maid ieš revišuvdnabohtosiid, mat dalle eai mana Riikarevišuvnna jahkásaš raporterema bokte Stuoradiggái nu movt dál lea. Molssoeaktun sáhttá leat seamma čoavddus mii lea dearvvašvuođafitnodatlága §§ 44 ja 45 mielde. Riikarevišuvnna § 9 vuosttaš lađas rahpá dattege vejolašvuođa válljet čovdosa mas Riikarevišuvnnas ain lea revišuvdnaovddasvástádus Sámedikki dáfus, jus Sámediggi vel ásahuvvo ge sierra riektesubjeaktan. Bargojoavku oaivvilda leat eanemus ulbmilažžan addit Riikarevišuvdnii dan ovddasvástádusa resursavuođu hárrái. Dalle eaktuduvvo aŋkke ahte sámeláhkii lasihuvvo ođđa mearrádus. Bargojoavku árvala ahte dat biddjo sámelága 2-16:ii ja ahte dat čuodjá ná: <em type="bold">§ 2-16 </em><em type="italic">Riikarevišuvnna bearráigeahččan </em></p>
<p>Riikarevišuvdna čađaha revišuvnna ja bearráigeahččá Sámedikki doaimma</p>
<p>Riikarevišuvnna lága mielde ja Riikarevišuvnna doaimma bagadusa mielde maid Stuoradiggi lea mearridan. <em type="bold">7.5. Eará váikkuhusat </em>Jus Sámediggi ásahuvvo sierra iešstivrejeaddji riektesubjeaktan, de váikkuha dat máŋggaid lágaide mat gustojit almmolaš doaimmaide. Lágain adnojit dávjá doahpagat nugo ”almmolaš 104 Vrd. mearrádusa sierramearkkašumiid Árv.O.nr.54 (2003-2004) kapihtal 2.2.1. </p>
<p>Side 70 av 86 orgánat” dahje ” stáhta dahje gielddaid ” orgánat. Bargojoavku čujuha dás dušše moadde ovdamearkka dakkár almmolašrievttálaš láhkavuođuide, ja deattuha ahte listu lea vel guhkit. Oppalaš oaidnun šaddá ahte lágat mat atnet doahpaga <span type="quote">”almmolaš orgánat”</span> ain gustojit Sámediggái, muhto lágat mat gustojit <span type="quote">”stáhtii ja gielddaide”</span> leat eambbo eahpesihkkarat. Geatnegasvuohta doallat almmolaš arkiivva Juovlamánu 4.b. 1992 lága nr. 126 arkiivva birra (arkiivaláhka) kapihtal II, gusto <span type="quote">”almmolaš orgánaide”</span>. Bargojoavku oaivvilda Sámedikki leat čielga almmolaš orgána vaikko ásahuvvo ge iešstivrejeaddji riektesubjeaktan. Suoidnemánu 16.b. 1999 láhka nr. 69 almmolaš háhkamiid birra gusto lága § 2 mielde <span type="quote">”stáhtalaš, gielddaid ja fylkkagielddaid eiseválddide ja almmolašrievttálaš orgánaide”</span>. Bargojoavku oaivvilda ahte jus Sámediggi ásahuvvo iešstivrejeaddji riektesubjeaktan, de lea dat dakkár almmolašrievttálaš orgána movt celko § 2:s, ja láhka gusto dalle ain Sámediggái. Go Sámedikkis eai leat iežas sisaboađut, de sáhttá leat lunddolaš vuođđudit dihto sierranjuolggadusaid vealgečuovvumuša ja reastaluvvama hárrái, ja vejolaččat njuolggadusa mii ráddje Sámedikki vejolašvuođa njuolgga bidjat iežas vealggi vuollái. Bargojoavku ii leat nákcen árvvoštallat eanet váikkuhusaid.</p>
<p>Side 71 av 86 <em type="bold">8. Bargojoavkku árvalusat Sámedikki formálalaš sajádaga birra </em><em type="bold">8.1. Láhkaárvalusat </em>Geassemánu 12.b. 1987 láhka nr. 56 Sámedikki ja eará sámi vuoigatvuođaid birra (sámelágas) rievdaduvvo čuovvovaččat: §1-3 fámuhuhttojuvvo. § 1-7 galgá čuodjat: § 1-7 <em type="italic">Sámedikki rievttálaš sajádat </em></p>
<p>Sámediggi lea iešstivrejeaddji riektesubjeakta ja lea osolaš šiehtadusain mat dahkkojuvvojit priváhta ja almmolaš eiseválddiguin, ja das lea osolašsajádat duopmostuoluid ja eará eiseválddiid guovdu. § 2-1 ođđa vuosttaš lađas čuodjá ná: </p>
<p>Sámediggi lea sorjjasmeahttun ráđđehusas ja ii sáhte bagaduvvot jus eará lágat dan eai nanne. § 2-1 goalmmát lađđasa nubbi čuokkis fámuhuhttojuvvo. § 2-1 goalmmát lađđasaš nubbi čuokkis galgá čuodjat: </p>
<p>Sámediggi sáhttá láhkaásahusa bokte addit dárkilet njuolggadusaid daid doarjjaortnegiid birra maid diggi hálddaša. § 2-1 goalmmát lađđasaš nubbi čuokkis galgá čuodjat: </p>
<p>Stáhta ekonomiijanjuolggadusat gustojit Sámediggái dan muddui go heive. § 2-2 ođđa vuosttaš lađas čuodjá:</p>
<p>Stáhtalaš eiseválddit galget ráđđádallat Sámedikkiin go árvvoštallet ásahit lágaid dahje hálddahuslaš doaimmaid mat sáhttet njuolgut váikkuhit sápmelaččaide. § 2-2 ođđa bajilčála lea:</p>
<p><em type="italic">Ráđđádallamat ja gulaskuddan </em>§ 2-16 galgá leat: § 2-16 <em type="italic">Riikarevišuvnna bearráigeahččan </em></p>
<p>Riikarevišuvdna doallá revišuvnna ja bearráigeahččá Sámedikki doaimma Riikarevišuvnna lága mielde ja Riikarevišuvnna doaimma bagadusa mielde maid Stuoradiggi lea mearridan. <em type="bold">8.2. Mearkkašumit láhkaárvalusaide </em>Til § 1-7 Sámedikki rievttálaš sajádat Mearrádus mearrida ahte Sámediggi lea iešstivrejeaddji riektesubjeakta ja ahte das leat dat vuoigatvuođat ja geatnegasvuođat mat iešstivrejeaddji riektesubjeavttain dábálaččat leat. Dat mearkkaša ahte Sámedikkis lea rievttálaš doaibmanákca ja ahte das lea alddis ovddasvástádus ekonomalaš geatnegasvuođaid hárrái. Sámediggi sáhttá leat osolažžan áššiin maid almmolaš eiseválddit meannudit hálddašanlága mielde. Duopmostuolloáššiin lea Sámedikkis dábálaš </p>
<p>Side 72 av 86 bealálašnákca. Vejolaš áššit galget vuolggahuvvot Sámedikki vuostá eaige stáhta vuostá guoskevaš departemeantta bokte. Go Sámediggi lea sierra riektesubjeakta, de eai sáhte almmolaš eiseválddit bagadit orgána eambbo go priváhta riektesubjeavttaid ge. § 2-1 ođđa vuosttaš lađđasii Mearrádus nanne ahte Sámediggi lea sorjjasmeahttun ráđđehusas, ja ahte Sámediggi ii sáhte bagaduvvot jus ii leačča sierra láhkavuođđu dan dahkat. Mearrádus kodifisere dálá rievtti. Mearrádus ferte vejolaččat lohkkot § 1-7 ovttas mas ovdanboahtá ahte Sámediggi lea iešstivrejeaddji riektesubjeakta. § 2-1 goalmmát lađđasa nuppi čuoggái Mearrádus nanne ahte Sámedikkis lea gelbbolašvuohta mearridit láhkaásahusaid main leat dárkilet njuolggadusat daid doarjjaortnegiid birra maid Sámediggi hálddaša. Hálddašanlága kapihtal VII gusto seamma muddui. § 2-1 goalmmát lađđasa goalmmát čuoggái Mearrádus nanne ahte Sámediggi čuovvu Stáhta ekonomiijanjuolggadusaid iežas ekonomiijahálddašeamis. Vejolaš spiehkasteamit njuolggadusain ovddiduvvojit sierra áššin. § 2-2 ođđa vuosttaš lađđasii Ráđđádallamat ja gulaskuddan Mearrádusa vuosttaš lađas nanne ahte Sámedikkis lea riekte ráđđádallat dakkár áššiin mat njuolgut váikkuhit sámi beršotumiid. Ráđđádallanriekti ii gusto § 2-2 nuppi lađđasa gulaskuddanrievtti sajis, muhto dan lassin. Mearrádusa vuođđun lea álbmotrievttálaš geatnegasvuohta ráđđádallat eamiálbmogiiguin nu movt dat lea ovddiduvvon ILO-konvenšuvnnas nr. 169 iešstivrejeaddji stáhtaid eamiálbmogiid ja čearddaid birra artihkal 6:s. Ráđđádallamat galget dollojuvvot nu movt leat lagabui čilgejuvvon čuovvovaš čállosiin: − Stáhtalaš eiseválddiid ja Sámedikki ráđđádallanbargovuogit, dohkkehuvvon gonagaslaš resolušuvnnas suoidnemánu 1.b. 2005:s. − Suodjalanplánabarggu njuolggadusat sámi guovlluid luonddusuodjalanlága mielde, ođđajagimánu 31.b. 2007. − Sámedikki ja stáhta bušeahttabargovuogit. § 2-16 Riikarevišuvnna bearráigeahččan Mearrádus nanne ahte Riikarevišuvdna čađaha revišuvnna ja dárkkista Sámedikki doaimma Miessemánu 7.b. 2004 láhka nr. 21 mielde, Riikarevišuvnna ja Riikarevišuvnna bagadusa birra Stuoradikkis dohkkehuvvon njukčamánu 11.b. 2004:s. Mearrádus mielddisbuktá ahte Riikarevišuvnnas šaddá leat ovddasvástádus sihke Sámedikki rehketdoalu revišuvnnas ja vejolaččat Sámedikki doaimma hálddašanrevišuvnnas, vrd. riikarevišuvdnalága § 9 vuosttaš ja goalmmát lađđasa.</p>
<p>Side 73 av 86 <em type="bold">9. Ođđa bušeahttabargovugiid árvvoštallamat ja árvalusat </em>Bargojoavkku árvalus bušeahttabargovugiide galgá, vrd. mandáhta, vuođđuduvvot daidda álbmotrievttálaš geatnegasvuođaide mat stáhtas leat eamiálbmogiid guovdu. Bargojoavkku árvalus galgá maiddái vuođđuduvvot stáhtalaš eiseválddiid ja Sámedikki ráđđádallanvugiid raportta álbmotrievttálat árvvoštallamiidda. Dasto lea bargojoavku deattuhan sámepolitihkalaš ovdáneami, erenoamážit Sámedikki rolla ovdáneami sápmelaččaid ovddasteaddji orgánan. <em type="bold">9.1. </em></p>
<p><em type="bold">Álbmotrievttálaš árvvoštallamat </em></p>
<p>ILO-konvenšuvnna nr. 169 artihkal 6.1.a ráđđádallangeatnegasvuohta gusto láhkaaddimii ja hálddahuslaš doaimmaide. Raporttas <span type="quote">”Stáhtalaš eiseválddiid ja Sámedikki ráđđádallanbargovuogit”</span> ovddiduvvo stáhtalaš eiseválddiid ja Sámedikki oktasaš ipmárdus stáhta ráđđádallangeatnegasvuođa hárrái ILO-konvenšuvnna nr. 169 mielde. Bušeahttabargovuogit eai meannuduvvon dás dainna go dat čuolmmat mielddisbuktet olu erenoamáš gažaldagaid. Eamiálbmogiid riekti searvat ráđđádallamiidda ja stáhta geatnegasvuohta ráđđádallat leat vuđolaš prinsihpat ILO-konvenšuvnnas nr. 169, ja dat leat maiddái eará artihkkaliin konvenšuvnnas. Konvenšuvnnas lea maiddái vuđolaš prinsihppan ahte eamiálbmogat galget nu bures go vejolaš beassat ieža dárkut iežaset ekonomalaš, sosiála ja kultuvrralaš ovdáneami. Bargojoavkoraporttas ráđđádallanbargovugiid birra leat álbmotrievttálaš geatnegasvuođat ráđđádallat eamiálbmogiiguin, oppalaččat árvvoštallojuvvon.105 ILO-konvenšuvnna nr. 169 2. artihkkalis ovddiduvvo prinsihppa ahte eamiálbmogiin lea riekti searvat ráđđehusa oktiiheivehuvvon doibmii vai besset suodjalit eamiálbmogiid vuoigatvuođaid ja dáhkidit ahte sin integritehta doahttaluvvo. Earret namuhuvvon 6. artihkkala ILO-konvenšuvnnas mii čilge ráđđádallangeatnegasvuođa, de lea maiddái 7. artihkal áigeguovdil bušeahttagažaldagaid dáfus. Dat mearrádus ovddida prinsihpa ahte eamiálbmogis galgá leat riekti dahkat deaŧalašvuođaortnega ovdánanproseassas ja nu guhkás go vejolaš beassat jođihit iežaset ekonomalaš, sosiála ja kultuvrralaš ovdáneami. ILO-konvenšuvnna nr. 169 artihkal 6.1.a nanne ahte eamiálbmogat galget beassat ráđđádallat go lea jurdda ásahit ” <em type="italic">lágaid dahje hálddahuslaš doaimmaid </em>”. ILO` manuálas106 čilgejuvvo ahte doaba <span type="quote">”hálddahuslaš doaimmat”</span> sáhttet leat vaikko makkár doaimmat. Lassin lágaide ja vuođđoláhkaárvalusaide namuhuvvojit njuolggadusat, prográmmat, bálvalusat dahje politihkalaš mearrádusat. Doaba <span type="quote">”hálddahuslaš doaimmat”</span> berre maiddái dulkojuvvot ILO 169 artihkal 7.1 oktavuođas mii cealká ahte <em type="italic">” </em><em type="italic">Dáin álbmogiin galgá leat vuoigatvuohta mearridit dehálašvuođaortnega dan ovdánumis mii guoská sin eallimii, oskui, ásahusaide, vuoiŋŋalaš birgenláhkái ja eatnamiidda main sii orrot dahje maid sii eará láhkái geavahit, ja vuoigatvuohta nu guhkás go vejolaš jođihit iežaset ekonomalaš, sosiála ja kultuvrralaš ovdánumi.” </em>Lea váttis diehtit movt eamiálbmot galggašii sáhttit jođihit dakkár ovdáneami jus ii beasa mearkkašahtti láhkái váikkuhit ekonomalaš eavttuid. Dat čuovvu konvenšuvnna bajemus ulbmila das ahte eamiálbmogat galget ieža beassat jođihit iežaset ovdáneami, ja ahte ráđđádallamat leat guovddáš prinsihppan. 105 Čujuhit bargojoavkoraportii ráđđádallanortnega birra gos ráđđádallanortnet čilgejuvvo dárkileappot, geahča čuo. 4.2.2 rájes 4.2.5 rádjái. 106 ILO Convention on indigenous and tribal peoples, 1989 (No.169): A manual. http://www.ilo.org/public/english/standards/norm/egalite/itpp/convention/manual.pdf </p>
<p xml:lang="nob">Side 74 av 86</p>
<p>Dasto leat bušeahttamearrádusat politihkalaš mearrádusat dahje mearkkat dasa guđe guvlui eiseválddit dáhttot politihka ovdánit. Bušeahttamearrádusain sáhttá leat njuolgga váikkuhus sápmelaččaide. Bargojoavku oaivvilda ahte dakkár dilálašvuođas mas diimmá bušeahttamearrádus joatkašuvvá seammaládje, lea maiddái ođđa <span type="quote">”hálddahuslaš doaibma”</span>. Stáhtabušeahtta ovddiduvvo ráđđehussii guhkes proseassa maŋŋá, mii mearkkaša ahte mearrádusat dahkkojuvvojit beršokeahttá das ahte lea go juolludus sámi ulbmiliidda seamma stuoris go diibmá, dahje juolluduvvojit go ođđa ruđat. Dasto dahká Stuoradiggi bušeahttamearrádusa juohke jagi. Danne lea ágga jáhkkit ahte <em type="italic">hálddahuslaš </em>doaimmat maiddái mearkkašit sámi ulbmiliid bušeahta mearrideami.107 Davviriikkalaš sámekonvenšuvdnaárvalusa čilgehusas ILO-konvenšuvnna nr. 169 7. artihkkala birra cealká suoma-norgga-ruoŧa-sámi áššedovdijoavku: <em type="italic">” </em><em type="italic">Gažaldat lea leamaš, ásahago dát mearrádus šiehtadallangeatnegasvuođa dahje leago doarvái ahte stáhta konsultemiin addá álgoálbmogiidda vejolašvuođa cealkit oaiviliiddiset dábálaš gulaskuddamis.” </em>Áššedovdijoavkku mielas addá mearrádus unnán bagadeami, muhto joavku cealká ahte dulkojupmi mii lea nu oskkáldas go vejolaš konvenšuvnna vuođđoprinsihppii das ahte eamiálbmot galgá ieš beassat jođihit iežas ovdáneami, čujuha ahte stáhtas lea ráđđádallangeatnegasvuohta. Nuppegežiid dulkojupmi mearkkašivččii ahte eamiálbmogiid riekti dahkat iežaset vuoruhemiid ovdánanproseassas, šattašii riektin mas ii leat duohta sisdoallu.108. Riekti beassat mearridit deaŧalašvuođaortnega ovdáneamis ii mearkkaš liikká ahte duššefal dat vuoruheamit galget leat vuođđun dannego artihkal 7 nanne eamiálbmogiid galgat beassat <em type="italic">”nu guhkás go vejolaš jođihit iežaset ekonomalaš, sosiála ja kultuvrralaš ovdánumi </em>”. <span type="quote">”Nu guhkás go vejolaš”</span> galgá dulkojuvvot dainna njuovžilisvuođain maid ILO-konvenšuvnna nr. 169 artihkal 34 addá. ILO-konvenšuvnna nr. 169 Artihkal 7.1 guorrasa ON-konvenšuvdnii siviila ja politihkalaš rivttiid birra (SP) ja ekonomalaš, sosiála ja kultuvrralaš rivttiid birra (ESK) main celkojuvvo ahte ”buot álbmogiin lea iešmearridanriekti. Dan rievtti fámu bokte mearridit sii friddjadit iežaset politihkalaš sajádaga, <em type="italic">ja ovddidit friddjadit sin iežaset ekonomalaš, sosiála ja kultuvrralaš ovdáneami” </em>. Sámi ulbmiliid bušeahttabargovugiid árvvoštallamis ferte vuhtiiváldit maiddái dan rievtti mii čuovvu SP ja ESK 1. artihkkala, vrd. kap. 1.1.3. Dattege ferte ain oaidnit dán mearrádusa sisdoalu ja viidodaga go dan galgá geavahit. Vejolašvuohta váikkuhit ja mearridit ekonomalaš rámmaid ja vuoruhemiid lea deaŧalaš juohke álbmogii mii galgá iežas ovdáneami stivret. Maiddái ON` Olmmošvuoigatvuođalávdegoddi lea fuomášan eamiálbmogiid rievtti jođihit iežaset ekonomalaš ovdáneami mearkkašumi SP 1. artihkkala ektui. Danmárkku áigodatraportta oktavuođas cealká lávdegoddi <em type="italic"><span type="quote" xml:lang="eng">”…commends Denmark for … the promotion of Greenland´s financial independence…”</span>.109 </em>New Zealand áigodatraportta hárrái cealká lávdegoddi: <em type="italic"><span type="quote" xml:lang="eng">“The approach of providing compensation from public funds helps to avoid tensions that might otherwise hamper the recognition of indigenous land and resource rights”</span>.110 </em>Dan oktavuođas mearkkašit ahte Olmmošvuoigat-107 Muhtun riikkain, ovdamearkka dihte Danmárkkus ja USA:s mearriduvvo stáhtabušeahtta láhkan. 108 Suoma-norgga-ruoŧa-sámi áššedovdijoavkku sámekonvenšuvdnaárvalus čuokkis 7.3.2 siidu 128. 109 FN Document CCPR/CO/70/DNK, čuokkis 6. Eksaminerejuvvon golggotmánu 20.b. 2000. 110 FN Document CCPR/CO/75/NZL, čuokkis 7. Eksaminerejuvvon suoidnemánu 9. ja 10.b. 2001. </p>
<p>Side 75 av 86 vuođalávdegoddi ávžu Ruoŧa addit sámi álbmogii duohta váikkuhaválddi iežaset <em type="italic"><span type="quote" xml:lang="eng">“economic activities”</span> </em>111 Ráđđehusa ja Sámedikki ráđđádallamiid ásaheapmi lei deaŧalaš ášši stáhta álbmotrievttálaš geatnegasvuođaid čađaheamis. Okta ráđđádallamiid ulbmiliin lea boktit oktasaš áddejumi sámi servodagaid dilálašvuođa ja ovdánandárbbuid hárrái, nappo oktasaš áddejumi das mii ferte dahkkot sámi giela, kultuvrra, ealáhus- ja servodateallima ovdánahttimis. Dakkár ortnegat mat rahpet sápmelaččaid duohta váikkuheami sámi kultuvrra, giela ja servodateallima ovdáneamis, mearkkaša ovdáneami Sámedikkis sápmelaččaid ovddasteaddji orgánan. Ođđa bušeahttabargovuogit sáhttet maiddái leat mielde čalmmustahttimis Sámedikki sajádaga Norgga demokráhtalaš stivrenvuogádagas. Mearkkašupmi Sámedikki lahtuin bargojoavkkus 7. artihkkala sánit dohkkehit eamiálbmogiidda positiiva rievtti. Dat mielddisbuktá veahá viidát geatnegasvuođa go 6. artihkkala ráđđádallamat mii čilge movt konvenšuvdna galgá čađahuvvot našovnnalaš rievttis. Artihkal 6.2 dulkojupmu artihkal 7 oktavuođas mielddisbuktá ahte berre váldit vuodu das ahte stáhta lea geatnegahtton gávnnahit oktasaš čovdosiid, ovdamearkka dihte ráđđádallamiid bokte guoskevaš eamiálbmogiiguin dakkár áššiin mat namuhuvvojit artihkal 7:s. <em type="bold">9.2. </em></p>
<p><em type="bold">Dálá bušeahttaproseassaid árvvoštallan </em></p>
<p>Vuosttaš jagiid maŋŋel Sámedikki ásaheami sulástahtii Sámedikki rolla bušeahttaproseassas dábálaš hálddašanorgánaid rolla, namalassii ahte bušeahttaárvalus meannuduvvui departemeanttas ja de biddjui vejolaččat bušeahttamateriálai. Dakkár proseassas sáhttá bušeahttaárvalus árvvoštallojuvvot leat unnán vearan čuovvolit departemeantta hálddahuslaš dásis. Maiddái departemeantta ja Sámedikki gulahallan lei lágiduvvon seammaládje go dábálaš vuollásaš etáhtaid dáfus. Dat lea dađistaga rievdan. Go Sámediggi nettobušetteregođii 1999:s, ráhkaduvvojedje seammás ođđa bušeahttabargovuogit sámi áššiid meannudeami ja oktiiheiveheami várás (geahča kap. 2.10). Ulbmilin lei árrat juo proseassas loktet daid áššiid politihkalaš dássái, ja oččodit ollislaš meannudeami sámi áššiin bušeahttaproseassa oktavuođas. Erohussan ovdalaččas lea sámediggepresideanta/Sámediggeráđđi sierra čoahkkimis čilge departemeantta politihkalaš njunušgoddái makkár vuoruhemiid Sámediggi atná deaŧalažžan boahtteáiggis, ja ahte departemeantta njunušgoddi árrat bušeahttaproseassas boahtá diehtit Sámedikki ođđa áŋgiruššanevttohusaid. Dat ahte Sámedikki bušeahttaáŋgiruššanevttohus duođaid ovdána bušeahttaproseassas lea ain ovttaskas departemeantta, dahje namalassii stáhtaráđi duohken. Dálá bušeahttavuogit eai oro leame nu geatnegahttin ráđđehussii, ja Sámediggi atná olu resurssaid ja čájehuvvo ahte ožžot unnán doarjaga. Sámedikki ja departemeanttaid hálddahuslaš dialoga lea dađistaga heivehuvvogoahtán Sámedikki iešstivrejeaddji sajádahkii. Álbmotválljejuvvon orgánan lea Sámedikkis iešstivrejeaddji váldi ja iešstivrejeaddji ovddasvástádus politihkalaš doaimmas hárrái. Departemeanttaid dialoga Sámedikkiin galgá dáhpáhuvvat váldodoaimmalaš dásis, ja das ii leat ulbmilin váikkuhit dahje čuovvolit Sámedikki ulbmilolaheami ja bohtosiid. Stáhtaráđiid konstitušuvnnalaš ovddasvástádus mielddisbuktá liikká ahte departemeanttat fertejit dárkkistit ahte Sámediggi čuovvu Stáhta ekonomiijastivrema njuolggadusaid áigumušaid. Fásta vuohki lea ahte Sáme- 111 Henriksen, Scheinin, Åhrén: Sámi álbmoga iešmearrideami vuoigatvuohta, s. 346-347, i <em type="italic">Davviriikkalaš sámekonvenšuvdna: Suoma-Norgga-Ruoŧa-Sámi áššidovdi joavkku álgohápmi, geigejuvvon golggotmánu 26. b. 2005. </em>Oslo 2005 </p>
<p>Side 76 av 86 diggi ja Bargo- ja searvadahttindepartemeanta doallaba hálddahuslaš dialogačoahkkimiid oktii juohke jahkebeale, gos earet eará váldogažaldagat ekonomiijahálddašeami hárrái sáhttet leat fáddán. Stáhtaráđiid konstitušuvnnalaš ovddasvástádusa geažil fertejit departementtat goitge bearráigeahččat ahte Sámediggi čuovvu mihttomeriid mat leat Stáhta ekonomiijastivrema njuolggadusain ja guoskevaš mearrádusain. Lea fásta geavat ahte dollojuvvojit hálddahuslaš dialogačoahkkimat Sámedikki ja Bargo- ja searvadahttindepartementta gaskka okte juohke jahkebealis, gos earret eará guovddáš jearaldagat ekonomiijahálddašeami birra sáhttet leat fáddán. Čoahkkimiin lonohallet guovttebealát dieđuid sihke hálddahuslaš diliid ja áigeguovdilis sámepolitihkalaš áššiid birra mat gáibidit hálddahuslaš čuovvoleami. Seammaládje dollojuvvojit jahkebeallásaš čoahkkimat Sámedikki ja iešguđet guoskevaš departementtaid gaskka. Sámedikki ja ráđđehusa Ráđđádallanšiehtadusa 5. čuoggá mielde lea maiddái ásahuvvon ortnet gos lágiduvvojit jahkebeallásaš hálddahuslaš ráđđádallančoahkkimat Sámedikki ja Sámi áššiid ovttastahttinlávdegotti gaskka. Bušeahttaoktavuođas lea Sámediggi dađistaga ožžon eambbo váikkuhanválddi go Sámediggi lea hálddašišgoahtán ortnegiid mat ásahuvvojedje nannet sámi kultuvrra, giela ja ealáhusovdáneami, ja mat dainnalágiin galget bisuhit ássama sámi guovlluin. Dat váldi mii Sámedikkis lea dán oktavuođas, lea mearridit doarjjaortnegiid njuolggadusaid. Nuppásuhttin nettobušetteremii 1999:s lei mielde addime Sámediggái stuorát friddjavuođa bušeahttaoktavuođas dan bokte ahte Sámediggi oaččui vejolašvuođa ieš vuoruhišgoahtit juolluduvvon bušeahttarámma siskkobealde. Dát mielddisbuvttii ahte departementtat – prinsihpas – eai galgga vuoruhit Sámedikki <em type="italic">ovddas </em>. Negatiiva bealli dán lágán rámmabušetteremis lea dattetge dat ahte juolludeaddji eiseválddiide lea álkit čujuhit Sámedikki vejolašvuođaide vuoruhit iežas bušeahttarámmaid siskkobealde, mii fas sáhttá dagahit ahte eai juolluduvvo ruđat smávit doaimmaide. Ulbmil Sámedikki nettobušetterema ásahemiin ja seammás ođđa bušeahttavugiid ásahemiin lei nappo addit Sámediggái eambbo friddja vuođu, ja vejolašvuođa ieš beassat vuoruhit makkár doaimmat berrejit čađahuvvot iežas bušeahta siskkobealde vai sáhttá fuolahit ja ovdánahttit sámi servodaga. Bušeahttaoktavuođas lea dát vejolašvuohta čadnojuvvon gaskaomiide maid Sámediggi ieš ráđđe, dat mearkkaša vejolašvuođa juolludit smávit ruhtasupmiid ovtta doibmii ovtta jahkái nannen dihte eará doaimma. Lea dattetge oalle čielggas ahte stuorámus vejolašvuohta addit Sámediggái eambbo friddja vuođu dasa mii guoská vuoruheapmái ja álggahit doaimmaid main lea mearkkašupmi sámi kultuvrii, gillii ja servodateallimii, leat čadnon dan vejolašvuhtii mii lea álggahit ođđa doaimmaid, ii ge dušše čuovvolit daid doaimmaid maid ráđđehus lea ovdal álggahan. Sámediggi ráhkada jahkásaččat bušeahttaárvalusa ja muitala dainna makkár ođđa doaimmaid sámi servodat dárbbaša sin mielas. Go dát mearrádus gieđahallojuvvo viidáseappot departementtain, de galgá leat nu ahte departementtat ovdamearkka dihte eai galgga árvvoštallat lea go Sámedikki bušeahttaárvalus (ođđa vuoruheamit) buoret go nubbi. Prinsihpas, nu go ulbmil celkojuvvui dalle go ođđa bušeahttavuogit ásahuvvojedje, lea Sámediggi ieš mii galgá mearridit gosa sámi áššiid lassijuolludeamit Sámedikki bušeahta bokte galget biddjojuvvot. Prinsihpas galgá danne leat nu ahte go juolluduvvojit lassiruđat Sámediggái, de juolluduvvo rámmalasáhussan, dahje goit Sámedikki vuoruheami mielde nu movt lea biddjon bušeahttavuoruhanevttohussii. Duohta dilis lea čájehuvvon ahte go Sámediggi lea ožžon juolluduvvot lassiruđaid, de leat oppalohkái leamaš ruđat mat leat vásedin juolluduvvon ovttaskas doaimmaide. Muhtomin leat juolluduvvon rámmalasáhusat Sámediggái nu ahte Sámediggi ieš beassá vuoruhit guđiid doaimmaid háliida čađahit112. Go guorahallá Sámedikki bušeahttaevttohusa ja guđiid doaim- 112 Sámediggi oaččui 1999:s birrasiid 7 milj. kr rámmalasáhusa Gielda- ja guovlodepartementta bušeahtta bokte, gos 3 milj. kr várrejuvvojedje kulturdoaimmaide. 2006:s lasihuvvui Sámedikki rámma Kulturdepartementta </p>
<p>Side 77 av 86 maide ráđđehus duođasge lea juolludan ruđaid, de čájehuvvo ahte jagiid čađa leat juolluduvvon lassiruđat doaimmaide maid Sámediggi lea bidjan vuoruhanlistui iežas bušeahttaevttohusas, muhto hárve doaimmaide maid Sámediggi ieš lea vuoruhan bajemussii. Leat maiddái juolluduvvon ruđat doaimmaide maid Sámediggi ii leat namuhan. Viidáseappot oaidnit ahte leat juolluduvvon ruđat doaimmaide Sámedikki bušeahta bokte maid ráđđehus lea namuhan deaŧalaš vuoruhansuorgin, muhto maid Sámediggi ieš ii leat bidjan bajemussii iežas vuoruhanlisttus113. Departementtat mearridit buoremuddui movt Sámediggi galgá geavahit juolludemiid, ja dát sáhttá ipmirduvvot dainnalágiin ahte Sámedikki bargu lea hálddašit ráđđehusa gaskaomiid, dan sadjái go hálddašit gaskaomiid dainnalágiin go diggi ieš mearrida. Bargojoavku oaivvilda ahte berrejit ásahuvvot bušeahttavuogit mat čuvvot dan ulbmila ahte Sámedikkis galgá leat friddjavuohta vuoruhit iežas bušeahta, dat mearkkaša ahte galgá maiddái leat friddjavuohta mearridit masa lassijuolludeamit galget geavahuvvot. Sámedikki áššehivvodagat ja doaimmat leat lassánan dovdomassii maŋemus jagiid (gč. kap. 2.3). Go Sámediggi lea váldán badjalasas sámi ásahusaid doarjjaortnegiid ja juolludemiid hálddašeami, de lea dát vuosttažettiin čuovvoluvvon hálddahuslaš nannejumiin. Leat leamaš hui unnán friddja juolludeamit maiguin livččii sáhttán nannet hálddahuslaš kapasitehta lassi <em type="italic">politihkalaš </em>doaimma mielde, mii lea sámepolitihkalaš ovdáneami váikkuhus. Eará dilli mii lea čadnojuvvon Sámedikki bušeahttadillái, mii maiddái guoská bušeahta sturrodahkii, lea dat ahte ovttaskas olbmuin, ásahusain ja organisašuvnnain leat stuora vuordámušat Sámediggái ahte áiggit galget buorránit go váldet badjelasaset departementtaid ortnegiid. Go Sámediggi ii nagot ollašuhttit dáid vuordámušaid bušeahta geažil, de vásihit Sámedikki goazanin dan sadjái go sáitenjuollan sámi servodahkii ávkin. Viidáseappot leat ovttaskas sámi ásahusaid rámmaeavttut – goit muhtun áigodahkii – šaddan heajubun eai ge buorebun maŋŋel go Sámediggi lea váldán badjelasas hálddašeami, danne go ráđđehusa vuoruheamit eai leat fátmmastan ásahusaid dán suorggis. Okta ovdamearka leat sámi museat, mat vuosttaš jagiid maŋŋel go sirdojuvvojedje Sámedikki vuollái 2001:s bázahalle museaođasteami vuoruheami ektui. Dát leat dakkár dilit mat sáhttet leat mielde billisteame Sámedikki legitimitehta sámi álbmoga bealis. Sámedikkis berre leat vejolašvuohta ovddidit buriid proseassaid Sámedikki ja daid sámi beroštumiid gaskka mat ožžot ruđaid Sámedikkis. Kap. 2.10.1 čielggada Sámedikki bušeahttaproseassa. Váldočuolbma dás lea ahte Sámedikkis lea unnán áigi doalahit dialoga siviila sámi servodagain. Go stáhtabušeahtta almmuhuvvo golggotmánu álggugeahčen, de lea hálddahusas /Sámediggeráđis guokte golbma vahkku áigi ráhkadit evttohusa mii sáddejuvvo bušeahta bokte 10 milj. kr. 3 milj. kr ledje várrejuvvon girjebussiide, muđui jugii Sámediggi juolludeami iežas vuoruheami mielde (<span type="quote">“buoridan dihte Sámedikki vejolašvuođaid jođihit aktiivvalaš kulturpolitihka”</span>). 2007:s lasihuvvui rámma vel 3,5 milj. ruvnnuin maid Sámediggi ieš jugii iežas vuoruheami mielde. 113 Ovdamearka sihke dasa ahte ráđđehus lea juolludan ja várren ruđaid doaimmaide maid Sámediggi ieš ii leat namuhan iežas vuoruhanlisttus, ja ahte ráđđehus lea juolludan ruđaid doaimmaide maid ráđđehus ieš oaivvilda deaŧalažžan, muhto maid Sámediggi ii leat vuoruhan nu bajás iežas listtus, leat guovttegielalašvuođaruđat suohkaniidda ja fylkkasuohkaniidda sámegiela hálddašanguovllus. Lea Sámediggi mii hálddaša dáid ruđaid, ja dan lea dahkan 1993 rájes. Áigodagas 2002-2005 lasihuvvui juolludeapmi birrasiid 22,2 milj. ruvnnuin. Sámediggi ii lean bidjan dán doaimma vuoruhanlistui 2002:s, muhto baicca giellaguovddážiid ja eará giellaprošeavttaid ovdánahttima olggobealde hálddašanguovllu 7. ja 10. sadjái. 2003:s ledje seammalágán gielladoaimmat biddjojuvvon 5. ja 6. vuoruhussan, ja 2004:s fas 3. ja 6. sadjái vuoruhanlisttus, ja guovttegielalašvuođaruđat fas 10. sadjái. 2005 rájes ii leat Sámediggi nummarastán áššiid mat namuhuvvojit bušeahttavuoruhanmearrádusas. 2005:s ovddida Sámediggi dattetge ahte dárbbaša 40 milj. ruvnno gielladoaimmaide, gos 10 milj. kr galget guovttegielalašvuhtii suohkaniidda ja fylkkasuohkaniidda sámegiela hálddašanguovllus. </p>
<p>Side 78 av 86 čoahkkinjođihangoddái ja viidáseappot lávdegottiide gieđahallamii ovdal jagi maŋemus dievasčoahkkima. Dása gusket sihke čuovvovaš jagi bušeahta juogadeapmi, nappo dat bušeahtta maid ráđđehus lea ovddidan, ja boahtte bušeahttaproseassa vurouhanevttohusat, maid ferte geahčadit dan oktavuođas. 2007:s hálddaša Sámediggi 275 milj. ruvnno ja olu iešguđetlágán ortnegiid mat gusket olu sámi ásahusaide ja sámi suohkaniidda. Bargojoavkku oainnu mielde berre láhčit diliid nu ahte Sámedikkis livččii bušeahttaproseassas áigi čađahit buriid proseassaid sámi aktevrraiguin mat ožžot ruđaid Sámedikkis. Dát čuolbma lea maiddái čadnojuvvon Sámedikki legitimitehtii álbmotválljen orgánan ja sápmelaččaid ovddasteaddji orgánan. <em type="bold">9.3. </em></p>
<p><em type="bold">Fágalaš analysajoavkku raportta geavaheapmi </em></p>
<p>Dan oktavuođas go ásahuvvojedje ráđđádallanvuogit, de lei ovttamielalašvuohta das ahte galgá ásahuvvot Fágalaš analysajoavku mii earret eará sámi statistihka vuođul jahkásaččat ráhkada raportta sámi servodaga dili ja ovdánanmearkkaid birra. Ráđđádallanprosedyra 8. čuoggás daddjo ahte analysajoavkku raporta galgá biddjot vuođđun konkrehta áššiid ráđđádallamis, ja sámi servodaga ovdánanmearkkaid ráđđádallamiin ovtta dain jahkebeallásaš čoahkkimiin mat dollojuvvojit sámi áššiid stáhtaráđi ja Sámediggepresideantta gaskka. Viidáseappot daddjo ahte go stáhtalaš eiseválddit dahje Sámediggi oaivvilda ahte lea dárbu čielggademiide nannen dihte fáktávuođu dahje árvvoštallamiid ja mearrádusaid formálalaš vuođu, de galgá dát ovddiduvvot nu árrat go lea vejolaš, ja bealit galget ovddidit jearaldagaid vejolaš čielggademiid mandáhta birra ráđđádallanproseassas. Stáhtas ja Sámedikkis lea geatnegasvuohta leat mielde ovddideame dárbbašlaš dieđuid ja ávdnasiid maidda lea dárbu čielggadanbarggu čađaheamis. Dán joavkku mandáhtta ja miellahtut eai leat vuos mearriduvvon, muhto plána mielde galgá dat čielgat giđa mielde. Bargojoavku oaivvilda ahte analysajoavkku raportta geavaheapmi lea deaŧalaš oassi ođđa bušeahttavugiin. Dát láhčá buori vuođu daidda digaštallamiidda mat galget čađahuvvot sámi áššiid ja sámi doaibmavuoruhemiid birra bušeahta oktavuođas. <em type="bold">9.4. </em></p>
<p><em type="bold">Ođđa bušeahttaprosedyraid sisdoallu </em></p>
<p>Lea vejolaš govvidit iešguđetlágán modeallaid daid bušeahttavugiid dáfus mat leat ráđđehusa ja Sámedikki gaskka. Dat modeallat maid bargojoavku čilge, fertejit árvvoštallojuvvot daid álbmotrievttalaš geatnegasvuođaid ektui mat Norggas leat. Viidáseappot ferte buohtastahttit modeallaid ja árvvoštallat movt dat sáhttet leat mielde nanneme demokráhtalaš proseassaid sámi servodagas vuoruhemiid, vuoruhansurggiid ja ovdánahttinproseassaid ektui. Deaŧalaš oasit dás leat ekonomalaš rámmaid oktilasvuohta, ja siviila sámi servodaga vejolašvuohta oassálastit ja váikkuhit Sámedikki bušeahttavuoruhemiid. Álgoálbmogiid ráđđádallangáibádus ferte biddjot ođđa bušeahttavugiid vuođđun. Dát mielddisbuktá ahte ásahuvvojit vuogit mat dahket ahte Sámediggi oažžu vejolašvuođa čielgasit váikkuhit proseassaid ja bohtosiid. Ferte láhčit diliid nu ahte šaddet vuogit sihke das movt Sámediggi sáhttá oažžut doarvái dieđuid, maid vuogit galget fátmmastit ja movt dat galget čađahuvvot. Buorit ja beaktilis bušeahttavuogit eaktudit viiddis rabasvuođa ášši iešguđetge beliid dáfus. Sámedikkis lea maiddái erenoamáš ovddavástádus gaskkustit sápmelaččaid iežaset máhtu ja vásáhusaid proseassain, ja galgá leat mielde čuoččuheame sámi vuoruhemiid ovdánahttinproseassain. Bušeahttavuogit fertejit mielddisbuktit ahte ásahuvvo guovttebealát gulahallan. Ferte láhčit diliid nu ahte lágiduvvojit eambbo čoahkkimat jus leažžá dárbu, gč. raportta ráđđádallanvugiid birra kap. 7.</p>
<p xml:lang="nob">Side 79 av 86</p>
<p>Deaŧalaš ášši lea ahte Sámedikki vejolašvuohta ieš beassat vuoruhit doaimmaid, berre nannejuvvot ođđa bušeahttavugiid ásaheami bokte. Ođđa bušeahttavuogit berrejit maiddái váikkuhit dasa ahte šaddá beaktilit ovttasdoaibman ráđđehusa ja Sámedikki gaskka. Dálá vuogádat mas leat álggaheaddji diehtojuohkinčoahkkimat stáhtaráđi- ja presideantadásis Sámedikki bajimus vuoruhemiid birra, ja maŋŋel fas ovttaskas čoahkkimat departementta ja Sámedikki gaskka ovttaskas áššesurggiid dáfus, gáibidit olu resurssaid, muhto dat geatnegahttet departementtaid unnán. Ođđa bušeahttavuogit berrejit sáhttit bidjat departementtaide eambbo ovddasvástádusa go dál, dan bokte ahte šaddá stuorát fokus bušeahttaproseassas ovdánahttit oktasaš ipmárdusa dan dili ja ovdánahttindárbbu birra mii sámi servodagas lea, gč. ráđđádallanvugiid ulbmiliid. Bargojoavku bidjá maid vuođđun ahte ođđa bušeahttavuogit berrejit leat mielde nanneme ja buorideame ráđđehusa barggu sámi áššiid čađaheami ja ovttastahttima dáfus. Ođđa bušeahttavuogit sámi áššiid dáfus berrejit doaibmat bures ráđđehusa dábálaš bušeahttaproseassa ektui. Ođđa bušeahttavuogit berrejit fuolahit vejolašvuođa dynámalaččat ovdánahttit Sámedikki ovddasvástádusa ja válddi dain surggiin gos bušeahttasuorggi ovdáneapmi čuovvu sámepolitihkalaš ovdáneami. Lea áigeguovdil ahte áššit mat digaštallojuvvojit dábálaš ráđđádallamiin ja main leat ekonomalaš váikkuhusat, čuovvoluvvojit ođđa bušeahttavugiin. Ođđa bušeahttavugiid ásaheapmi berre dasa lassin leat mielde čalmmustahttime Sámedikki sorjjakeahtes sajádaga. Danne berre veardádallat bargojoavkku evttohusa nannet Sámediggái formálalaččat eambbo sorjjakeahtes sajádaga ja ođđa bušeahttavugiid evttohusa. <em type="bold">9.5. </em></p>
<p><em type="bold">Bušeahttavugiid evttohus </em><em type="bold">9.5.1. </em></p>
<p><em type="bold">Modealla 1 </em></p>
<p>Dán modealla vuođđun leat dálá bušeahttarutiinnat. Viidáseappot lea modealla vuođđun ráđđádallanvuogit, gos ásahuvvojit dárkilit njuolggadusat das movt ráđđádallan sámi áššiid bušeahta olis galgá čađahuvvot. Okta stáhtalaš eiseválddiid ja Sámedikki ráđđádallanvugiid ulbmiliin lea ovdánahttit oktasaš ipmárdusa dan dili ja ovdánahttindárbbu birra mii sámi servodagas lea. Raporttas mii lea ráđđádallanvugiid vuođđun, lea deattuhuvvon ahte stáhtalaš eiseválddiid ja Sámedikki ráđđádallan galgá čađahuvvot buoremus áigumušaid mielde ja dakkár vugiin mii lea heivehuvvon dilálašvuođaide. Dálá bušeahttavuogit hástalit unnán dakkár prosessii gos Sámediggi ja ráđđehus guovttebealát dialogas sáhttet soahpat makkár vuoruheamit sámepolitihkalaš suorggis galget leat. Ráđđehus doallá dábálaččat njeallje bušeahttakonferánssa jagis. Vuosttaš bušeahttakonferánsa lea njukčamánus. Dás mearriduvvojit departementtaid gollo- ja dienasrámmat, gč. Váldobušeahttačállosa 2008114. Várrejuvvojit maiddái ruđat vejolaš politihkalaš profileremiidda, mat juhkkojuvvojit borgemánu bušeahttakonferánssas. Váldonjuolggadus lea ahte vuoruhanevttohusat mat leat ovddiduvvon njukčamánu bušeahttakonferánsii ja mat eai váldojuvvo mielde rámmaide eai ge ovddiduvvo profiilagieđahallamii, leat hilgojuvvon 114 http://www.regjeringen.no/upload/kilde/fin/rus/2002/0013/nb_/pdfv/278193-06-1962.pdf</p>
<p>Side 80 av 86 viidáset bušeahttabarggus dán jahkái. Departementtat sáhttet dattege vuoruhit ođđasis iežaset bušeahttarámmaid siskkobealde. Bargojoavku lea 9.1.-čuoggás bidjan vuođđun ahte stáhtas galgá maiddái leat geatnegasvuohta ráđđádallat sápmelaččaiguin bušeahttaáššiin. Dát eaktuda ahte ráđđehus váldá Sámedikki mielde daidda osiide stáhtabušeahttabarggus mat guoskkahit sámi áššiid. Dákkár searvadahttin sáhttá dahkkot dan bokte ahte dollojuvvojit unnimusat guokte ráđđádallančoahkkima Sámedikki ja ráđđehusa gaskka gos bušeahttaáššit ja boahttevaš sámepolitihkalaš vuoruheamit leat váldofáddán. Ráđđádallančoahkkimat lágiduvvojit ovdal ráđđehusa bušeahttakonferánssa, muhto maŋŋel go Fágalaš analysajoavku lea ovddidan iežas jahkásaš raportta ja maŋŋel go Sámediggi lea mearridan iežas bušeahttavuoruhanevttohusa. Vuosttaš ráđđádallančoahkkimis sámediggepresideantta ja dan stáhtaráđi gaskka geas lea ovddasvástádus sámi áššiide, sáhttá čađahuvvot juovlamánus. Okta ulbmiin dáinna čoahkkimiin lea ahte sámediggepresideanta ja dan stáhtaráđi gaskka geas lea ovddasvástádus sámi áššiide ovdánahttiba oktasaš ipmárdusa sámi servodaga dili ja ovdánandárbbuid dáfus, gč. ráđđádallanvugiid ulbmiliid (1. čuokkis, oassečuokkis 4). Fágalaš analysajoavkku raporta šaddá deaŧalaš vuođđodokumentan dán ráđđádallančoahkkimis. Dan stáhtaráđis geas lea ovddasvástádus sámi áššiide, lea ovddasvástádus gohččut ráđđádallančoahkkimii Sámedikki ja guoskevaš fágastáhtaráđiid gaskka ođđajagemánus. Dán ráđđádallančoahkkimis leat Sámedikki vuoruheamit, Fágalaš analysajoavkku raporta ja vejolaš beavdegirjjit eará ráđđádallančoahkkimiin Sámedikki ja ráđđehusa gaskka gos lea ovttamielalašvuohta álggahit doaimmaid mat gáibidit ekonomalaš čuovvoleami, deaŧalaš vuođđodokumenttat. Dán ráđđádallančoahkkima ulbmil lea ahte Sámediggi ja ráđđehus buoremus áigumušaid mielde olahit ovttamielalašvuođa sámepolitihkalaš vuoruhansurggiid dáfus čuovvovaš jahkái. Ovddasvástideaddji stáhtaráđit váldet vuhtii ráđđádallančoahkkima bohtosiid ja ovddidit daid ráđđehusa vuosttaš bušeahttakonferánsii. Evttohusaid sáhttá ovddidit oppalaččat bušeahttakonferánssas nu movt dat biddjo ovdan dál. Ráđđehusa stáhtabušeahttabarggus lea čiegusvuohta hui guovddážis, gč. čuoggáid 14.5.1-14.5.2 almmuhusas Stáhtaráđiid birra115. Dát cealká ahte dálá bušeahttavugiid sáhttá leat váttis ovttastahttit ráđđádallanvugiid 3. čuoggáin, gos daddjo ahte stáhtalaš eiseválddit galget addit oppalaš dieđuid guoskevaš áššiin mat sáhttet váikkuhit sápmelaččaid njuolga, ja relevánta diliid birra buot dásiin ášši gieđahallamis. Danne lea čielggas ahte Sámedikkis lea gáibádus oažžut dieđuid, muhto ášši maid ferte čielggadit lea makkár dieđuid Sámediggi galgá oažžut, ja ahte lea go vejolaš ahte Sámediggi oažžu dieđuid ovdamearkka dihte juolludemiid sturrodaga birra ovdal go stáhtabušeahtta almmuhuvvo. Bargojoavku lea 6.5.-kapihttalis evttohan ahte sámelága mearrádus mii mearrida goas Sámedikki jahkedieđáhus galgá sáddejuvvot Gonagassii, galgá heaittihuvvot. Dát čilgejuvvo ee. dainna ahte jahkedieđáhusa gieđahallan, sihke Sámedikkis, ráđđehusas ja Stuoradikkis, oppamuddui lea maŋosgeahčastat. Bargojoavku oaivvilda dattetge ahte berre láhčit diliid nu ahte eiseválddiid sámepolitihkka galgá oppalaš gieđahallojuvvot ja árvvoštallojuvvot Stuoradikkis, muhto eará fokusiin go ovdal. Dán sáhttá dahkat dan bokte ahte jahkásaččat ovddiduvvo sierra stuoradiggedieđáhus sámi servodaga dili ja ovdánahttindárbbuid birra, ja gos eiseválddiid ja Sámedikki ovttasdoaibman deattuhuvvo eambbo. Dán jahkedieđáhusas áigu ráđđehus addit Sámediggái eambbo geatnegahtti signálaid das movt ráđđehus áigu 115 http://www.regjeringen.no/nb/dep/smk/dok/veiledninger/2003/om_statsrad.html?id=87950</p>
<p>Side 81 av 86 čuovvolit áššiid mat leat gieđahallojuvvon ráđđehusa ja Sámedikki ráđđádallančoahkkimiin čuovvovaš jagi vuoruhansurggiid dáfus. Dieđáhus galgá maiddái gieđahallat guovttebealát digaštallamiid ráđđehusa ja Sámedikki gaskka boahttevaš sámepolitihka birra, almmá dan haga ahte dát galget čadnojuvvot Stuoradikki láhka- dahje plenarmearrádusaide. Sámi ruđaid loahpalaš juogadeapmi ovddiduvvo go stáhtabušeahtta ovddiduvvo golggotmánus. <em type="bold">Hálddahuslaš ja ekonomalaš váikkuhusat </em>Dát modealla doalvu dálá ortnega viidáseappot, ja iešalddis eai leat das mearkkašanveara ekonomalaš ja hálddahuslaš váikkuhusat. Bargo- ja searvadahttindepartementtas lea, sámi áššiid ovttastahttindepartementan, ovddasvástádus ráhkadit jahkásaš stuoradiggedieđáhusa sámi servodaga dili ja ovdánahttindárbbuid birra. Departementtas galgá nu movt dál nai leat ovddasvástádus ovttastahttit sámi áššiid bušeahttaproseassas. </p>
<p>Bargojoavkku sámediggemiellahtut deattuhit ahte dát modealla ii sáhte leat álbmotrievttalaš gáibádusaid siskkobealde mat gáibiduvvojit dakkár doaimmaid ráđđádallamiin main lea njuolggo mearkkašupmi sápmelaččaide ja Sámedikki vuoigatvuhtii ovddidit ja bearráigeahččat iežas ekonomalaš, sosiála ja kultuvrralaš ovdáneami. <em type="bold">9.5.2. </em></p>
<p><em type="bold">Modealla 2 </em>2. modealla bidjá vuođđun ahte Sámediggái sirdojuvvo dihto proseantamearri stáhtabušeahtas sámi áššiide. Go rehkenastá oasi mii galgá sirdojuvvot Sámediggái, de biddjo vuođđun man stuora oasi sámi álbmot dahká olles Norgga álbmogis116. Modealla čuovvu eavttuid ahte sápmelaččain lea vuoigatvuohta iešmearrideapmái ja vuoigatvuohta vuoruhit iežas ekonomalaš, sosiála ja kultuvrralaš ovdáneami, ja ahte Norgga stáhta lea huksejuvvon guovtti álbmoga eatnamiidda. Iešmearridanvuoigatvuohta lea modealla váldoeaktu. Iešmearrideapmi mearkkaša ahte lea vuoigatvuohta hálddašit iežas ovdáneami, birgejumi ja luondduriggodagaid. Modealla bidjá vuođđun ahte dáčča ja sámi álbmogiin leat ovttalágán vuoigatvuođat, ja ahte juohke politihkalaš vuogádat hálddaša oktasaš árvvuid ja galgá dahkat mearrádusaid ovttastusa ovddas. Modealla lea huksejuvvon dan ipmárdusa nala ahte lea dásserárvvu guovtti álbmoga gaskka, ahte Sámediggi váldá duohta ovddasvástádusa buot sámi áššiid dáfus ja ahte Sámediggi vástida válljejeddjiide dušše nu guhká go ii rihko riikkaidgaskasaš vuoigatvuođaid. Modeallas addá oktilis rámmaeavttuid sámi serovdahkii ja dahká systemáhtalaš ja guhkesáigi ovdánahttinproseassa vejolažžan. Modealla sáhttá buohtastahttit dainna ekonomalaš modeallain maid dál atnet vuođđun go rehkenastet blohkkadoarjaga Danmárkkus Ruonáeatnamii. <em type="bold">Hálddahuslaš ja ekonomalaš váikkuhusat </em>Modealla mielddisbuktá ahte šaddá oalle viidát nuppástuhttit dálá bušeahtta- ja mearridanprosedyraid ja sáhttá dagahit ahte šaddá dárbu eambbo raporttaide ja čielggademiide ovddasvástádus- ja váldesuorggi rehkenastinvuođu ja ráddjema dáfus. Bargojoavku ii leat dárkileappot guorahallan ekonomalaš ja hálddahuslaš váikkuhusaid. 116 Modealla lea čilgejuvvno Dieđut-girjjis nr. 2, 2002, s. 139-147: Rune Sverre Fjellheim, Iešmearrideapmi ja ekonomiija. </p>
<p xml:lang="nob">Side 82 av 86</p>
<p>Bargojoavku miellahtut Bargo- ja searvadahttindepartementtas ja Justis- ja politiijadepartementtas árvvoštallet ahte dát modealla ii leat áigeguovdil. Lea váttis buohtastahttit Ruonáeatnamiin danne go Ruonáeanan lea geográfalaččat hui ráddjejuvvon guovlu. Viidáseappot spiehkasta modealla Juolludusnjuolggadusaid vuođđoprinsihpain. <em type="bold">9.5.3. </em></p>
<p><em type="bold">Modealla 3 </em></p>
<p>Dát bidjá vuođđun ee. suohkaniid ja fylkkasuohkaniid oktavuođa bušeahttaoktavuođain, ja dovddus jahkásaš váldošiehtadallamiid stáhta ja eanandoalu ja boazodoalu ealáhusorganisašuvnnaid gaskka. Modealla deattuha maiddái guimmešvuođaperspektiivva, gč. Ráđđádallanvugiid. Modealla mielddisbuktá jahkásaš šiehtadallamiid/ráđđádallamiid, mearriduvvon sierra prosedyrain, ráđđehusa ja Sámedikki gaskka sámi áššiid bušeahta dáfus ja Sámedikki doaimma bajimus ekonomalaš rámmaid dáfus. Modealla sisttisdoallá ahte galget čađahuvvot muhtunlágán bušeahttašiehtadallamat/-ráđđádallamat gos Sámediggi vuosttažettiin ovddida iežas bušeahttagáibádusa ja gos ráđđehus vástida fálaldagain. Seammaládje go ovdamearkka dihte boazdoallošiehtadallamiin ovddida ráđđehus fálaldaga maŋŋel go lea gieđahallojuvvon ráđđehusas. Dát mielddisbuktá ahte sámi áššiid bušeahtta meannuduvvo sierra áššin bušeahttaoktavuođas. Bargojoavku oaivvilda ahte dákkár čoavddus livččii mielde nanneme sámi áššiid ovttastahttima ráđđehusas, ja livččii maiddái mielde buorideame fokusa sámepolitihkalaš áššiid dáfus. Dasto čađahuvvojit šiehtadallamat/ráđđádallamat man ulbmil lea boahtit ovttaoaivilii bajimus vuoruhemiid dáfus sámi guovlluin. Dan bokte go bušeahttašiehtadallamat/-ráđđádallamat šaddet sierra áššin, šattašii álkit gieđahallat dan čuolmma mii lea bušeahttačiegus dieđuid dáfus. Viidáseappot lea dán modeallas guovddážis dat ahte ovddiduvvo sierra stuoradiggeproposišuvdna giđđat, seammaládje go gielddaidčielggadeapmi ja ealáhusšiehtadallamiin. Dat ahte sámi áššiid bušeahttarámmat leat čielggaduvvon buori áiggis ovdal go ođđa bušeahttajahki álgá, lea mielde láhčime diliid buriid demokráhtalaš proseassaide sámi servodagas ja Sámedikkis vuoruhemiid dáfus ekonomalaš rámmaid siskkobealde. Bušeahttašiehtadallamiid/-ráđđádallamiid čađaheapmi ja boađus ferte leat dainnalágiin ahte Sámediggi ieš sáhttá ovddidit ekonomalaš, sosiála ja kultuvrralaš ovdáneami sámi servodagas, ja ahte Sámedikkis lea duohta vejolašvuohta ieš vuoruhit mearriduvvon ekonomalaš rámmaid siskkobealde. Dát mielddisbuktá ahte eai galgga ráhkaduvvon vásedin njuolggadusat movt ruđat galget geavahuvvot (nu go dál juo lea prinsihpas). Dát ii mearkkaš ahte ii dárbbašuvvo diehtovuođđu das movt dilli lea ja movt ovdáneapmi lea iešguđetge surggiin sámi servodagas. Dákkár raporttat livčče guovddáš vuođđomateriálan go galget defineret surggiid maidda ferte čájehit erenoamáš olu beroštupmi jahkásaš bušeahttaproseassain, gč. Fágalaš analysajoavkku čilgehusa. Ráđđehusas lea ain bajimus ovddasvástádus stáhta sámepolitihkas, ja das bohtet ain leat sierra oaivilat das mat leat buorit sámepolitihkalaš doaimmat. Ovdamearkan sáhttá čujuhit dán ráđđehusa álggahanjulggaštussii, Soria Moria-julggaštussii. Dás lea ee. daddjon ahte ráđđehus áigu “ <em type="italic">sihkkarastit Sámediggái duohta váikkuhanválddi eanandoallo-, boazodoallo- ja guolástuspolitihka hábmemis, ja sámi servodateallima mearrideaddji resurssaid hálddašeamis, - álggahit árvoháhkanprográmma lotnolasealáhusaid dáfus sámi guovlluin – vuoruhit sámi </em></p>
<p>Side 83 av 86 <em type="italic">mátkeealáhusovdánahttima mii galgá sihkkarastit ja nannet ealáhusdoaimmaid sámi guovlluin.. </em>.” Dát lea dakkár doaimmat main leat bušeahttaváikkuhusat. Dat leat maiddái dakkár doaimmat maid ráđđehus ii sáhte álggahit almmá Sámedikki veahki haga. Dákkár ovttaskasdoaimmat galget digaštallojuvvot ráđđádallanprosedyraid meilde, gos bealit leat ovttaoaivilis das makkár ulbmiliid ja bohtosiid háliida joksat doaimma dáfus. Dakkár áššiid mat gusket erenoamážit sámi servodahkii, ja main leat ekonomalaš váikkuhusat, lea lunddolaš ovddidit bušeahttačielggadeapmái. <em type="bold">Hálddahuslaš ja ekonomalaš váikkuhusat </em><em type="italic">Sámedikki dievasčoahkkimat </em>Sámediggi lágida dál dievasčoahkkimiid guovvamánu loahpageahčen, miessemánu loahpageahčen, čakčamánu loahpageahčen ja skábmamánu loahpageahčen. Bušeahta guovddáš mearkkašupmi sámi servodatovdáneami dáfus dahká dárbbašlažžan ahte Sámedikki dievasčoahkkin galgá sáhttit sihke ráhkadit njuolggadusaid vuođđun sámediggeráđi gáibádusaide ráđđehussii, ja mearridit ja dohkkehit šiehtadallan-/ráđđádallanbohtosiid ovdal go ráđđehus ovddida iežas stuoradiggeproposišuvnna, maid Stuoradiggi fas galgá gieđahallat giđđasešuvnnas. Jus dát galgá leat vejolaš, de ferte Sámedikki dievasčoahkkin gieđahallat sámediggeráđi bušeahttagáibádusaid njuolggadusaid ášši skábmamánu álggugeahčen/gaskkamuttos, danne go sámediggeráđđi dárbbaša veaháš áiggi dievasčoahkkima njuolggadusmearráduid maŋŋel gárvet gáibádusdokumentta ja ráđđehus dárbbaša dábálaččat gitta golbma vahkku áiggi gieđahallat iežas fálaldaga Sámedikki gáibádusa vuođul. Viidáseappot ferte ieš bušeahttašiehtadallan/-ráđđádallan loahpahuvvot maŋimusat njukčamánu vuosttaš vahkkus, nu ahte Sámedikki dievasčoahkkin sáhttá gieđahallat ášši njukčamánus/cuoŋománus, ja viidáseappot ahte ráđđehus beassá ovddidit proposišuvnna cuoŋománus/miessemánus. Dát áigerámma mielddisbuktá seammás ahte šiehtadallan ferte álggahuvvot áramusat ođđajagemánus ja ahte gáibádus ja fálaldat dasto ferte ovddiduvvot ovdal ođđajagemánu. Jus ollašuhttá šiehtadallamiid/ráđđádallamiid bušeahta ja ekonomalaš rámmaid birra ráđđehusa ja Sámedikki gaskka, de eai heive áiggit Sámedikki dálá dievasčoahkkináigodagaid mielde. Bargojoavku oaivvilda ahte Sámediggi berre árvvoštallat rievdadit dievasčoahkkimiid áiggiid. <em type="italic">Fágalaš analysajoavku </em>Bušeahttavugiid evttohus mielddisbuktá ahte geavaha aktiivvalaččat Fágalaš analysajoavkku jahkásaš raportta bušeahttašiehtadallamiid vuođđun. Dasa lassin addo Fágalaš analysajovkui rolla šiehtadallamiin dan bokte ahte galget fuolahit dárkilis árvvoštallamiid ja heivehemiid bealálaččaide. Bargojoavku oaivvilda danne ahte sáhttá lea vuođđu árvvoštallat bidjat Fágalaš analysajoavkku mandáhttii ahte jahkásaš raporta berre gárvvistuvvot ovdal golggotmánu 1. beaivvi juohke jagi, ja ahte sin rolla bušeahttaprosedyraiin boahtá čielgasit ovdan. <em type="italic">Stuoradiggeproposišuvdna sámi áššiid bušeahta birra </em>Bušeahttavugiid evttohus mielddisbuktá ahte šiehtadallanbohtosat oktan juolludanevttohusaiguin ovddiduvvojit stuoradiggeproposišuvdnan. Dál ovddida Sámediggi jahkedieđáhusa Gonagassii (gč. Sámelága § 1-3) mii biddjo jahkásaš stuoradiggedieđáhusa vuođđun Sámedikki doaimma birra. Sámedikki 2005 jahkedieđáhus gieđahallojuvvo Stuoradikkis 2007 giđđasešuvnnas117. Jahkedieđáhusa gieđahallan, sihke 117 Ráđđehus ovddidii St. Dieđ. Nr. 7 (2006-2007) Sámedikki 2005 doaimma birra golggománus 2006. Pr. njukčamánu 2007 ii leat lávdegotti evttohus dieđáhusa dáfus ovddiduvvon. </p>
<p>Side 84 av 86 ráđđehusas ja Stuoradikkis, lea oppamuddui hui maŋosgeahčastat. Bargojoavku oaivvilda ahte sámepolitihkka ovdánivččii jus ásahivččii digaštallama Stuoradikkis gos deattuha ovdáneami boahtteáiggis. Geahča maiddái kap. 6.5 gos bargojoavku evttoha ahte sámelága mearrádus mii mearrida goas Sámedikki jahkedieđáhus galgá sáddejuvvot Gonagassii, galgá heaittihuvvot. <em type="italic">Departementta rutiinnat jahkásaš bušeahttaproseassaid dáfus </em>Vaikko čađaheapmi šattašii sihke áddjái ja hástaleaddji, goit álggus, de oaivvilda bargojoavku ahte dákkár proseassa sáhtášii maiddái buoridit ráđđáhusa ja Sámedikki ovttasbarggu bušeahttaáššiin. Bargo- ja searvadahttindepartementtas galgá ain leat ovttastahttinovddasvástádus bušeahttaproseassaid dáfus mat gusket sámi áššiide. Ii leat šat dárbbašlaš ráhkadit sierra bušeahttajohtočállosiid nu movt dál. <em type="bold">9.6. </em></p>
<p><em type="bold">Bargojoavkku oppalaš árvvoštallamat ođđa bušeahttavugiid birra </em><em type="bold">9.6.1. </em></p>
<p><em type="bold">Dustet álbmotrievtti geatnegasvuođaid </em></p>
<p>Ráđđádallamis galgá Sámediggi oažžut buot dieđuid buot barggu dásiin. Bargojoavkku oaivila mielde sáhttá leat váttis dán olahit 1. modealla bokte, lea goit hástalus gávnnahit maid dát galgá sisttisdoallat dálá bušeahttarutiinnaid siskkobealde. Sihke 2. modealla (oassi stáhtabušeahtas) ja 3. modealla (bušeahttašiehtadallamat/-ráđđádallamat) árvvoštallojuvvojit leat álbmotrievttalaš rámmaid siskkobealde dán dáfus. Bargojoavkku sámediggelahtut háliidit čujuhit ahte 2. modealla vuosttažettiin deattuha dárkkistit ja ovddidit iežas ekonomalaš, sosiála ja kultuvrralaš ovdáneami SP1(1) ja ILO 169 7. artihkkala mielde. Dáid mearrádusaid sisdoallu ja viidodat leat ain guorahallama vuolde, mii sáhttá dahkat eahpesihkarin deattuhit dáid álbmotrievttalaš njuolggadusaid go galgá válljet bušeahttavugiid modealla. Olles bargojoavku lea ovttaoaivilis das ahte 3. modealla vuosttažettiin deattuha praktihkalaš čovdosiid mat devdet ráđđádallangeatnegasvuođaid ILO 169. artihkkala mielde, ja gos 7. artihkal addá lassi doarjaga dákkár prosedyraide. <em type="bold">9.6.2. </em></p>
<p><em type="bold">Nannet demokráhtalaš proseassaid sámi servodaga ovdánahttimis </em></p>
<p>Ulbmil nannet demokráhtalaš proseassaid sámi servodaga ovdánahttimis, dat mearkkaša Sámedikki vejolašvuođa doalahit buori dialoga siviila sámi servodagain, ja maiddái proseassaid Sámediggeráđi ja Sámedikki dievasčoahkkima gaskka, lea vuosttažettiin čadnon dan áigái go sámi ulbmiiid bušeahtta almmuhuvvo. 1. modealla dáfus eai šatta makkárge rievdadusat dálá dili ektui. Sámediggái sáhttá leat čuolbman ahte Sámediggeráđđi galgá šiehtadallat/ráđđádallat ja konkluderet bušeahta maid Sámedikki dievasčoahkkin ii leat beassan gieđahallat ovdal go ráđđehus almmuha dan. Sihke 2. ja 3. modealla láhčet diliid nu ahte galgá sáhttit dárkilit ja demokráhtalaččat gieđahallat sámi áššiid bušeahta. 3. modealla heiveha proseassa gos Sámedikki dievasčoahkkin ja sámi siviilaservodat sáhttet váikkuhit jahkásaš váldovuoruhemiid. Dasa lassin sáhttá dát modealla mielddisbuktit ahte šaddá buorre áigi gieđahallat vuoruhemiid sámediggebušeahtas, nu guhká go boahtte bušeahttajagi ekonomalaš rámmat leat almmuhuvvon stuoradiggeproposišuvnna gieđahallama bokte giđđajahkebealis. <em type="bold">9.6.3. </em></p>
<p><em type="bold">Sihkkarastit Sámediggái vejolašvuođa ieš vuoruhit ruđaid sámi kultuvrii </em>1. modealla lea oppalohkái seamma go dálá praksisa, muhto lea vejolaš heivehit nu ahte Sámediggi maiddái dán modeallas beassá ieš vuoruhit movt ođđa bušeahttajuolludeamit galget vuoruhuvvot. Okta váldoosiin 2. modeallas lea ge juste ahte Sámediggi gaglá ieš stivret </p>
<p>Side 85 av 86 iežas vuoruhemiid. 3. modealla láhčá maiddái dili nu ahte Sámediggi sáhttá ieš mearridit makkár doaimmaide juolluduvvojit ruđat. Dát lea dattetge dan duohken guđe detáljadásis šiehtadallamat leat, movt šiehtadallan-/ráđđádallanbohtosat čállojuvvojit loahppadokumentii ja stuoradiggeproposišuvdnii, ja muhtun muddui movt ruđat sirdojuvvojit (máŋga 50-poastta iešguđetge departementtain, vai okta oktasaš 50-poasta). <em type="bold">9.6.4. </em></p>
<p><em type="bold">Nannet ráđđehusa ja Sámedikki ovttasdoaimma </em></p>
<p>Buot golbma evttohuvvan modealla sáhttet nannet ovttasdoaimma ráđđehusa ja Sámedikki gaskka. 1. modeallas lea unnán vejolašvuohta doalahit rabas dialoga áššiid dáfus mat leat bušeahttačiegusvuođat, ii ge das leat guovttebealátvuohta, nu movt ráđđádallanvugiin lea. Nu go namuhuvvon 9.6.2.-kapihttalis, de sáhttá maiddái leat váttis Sámediggái doalahit dialoga ráđđehusain almmá dan haga ahte ieš čuovvut ja kommuniseret ráđđádallama bohtosa dáfus ovdal go ráđđehus lea ovddidan stáhtabušeahta. 2. modealla mielddisbuvttášii ahte šaddá oalle kompleksa ovttasdoaibman šiehtadallandásis ja dasto hui váilevaš ovttasdoaibman bušeahttaáššiid dáfus. Ii ge leat daddjon ahte dát modealla lea buorre modealla dan ovddasvástádusa dáfus mii bealálaččain lea sámi kultuvrra ovdánahttima ektui. 3. modealla ovddida dárkilis ja geatnegahtti jahkásaš dialoga ráđđehusa ja Sámedikki gsakka. Dat addá maiddái vejolašvuođa ovdánahttit ovttasdoaibmanperspektiivva ja oktasaš ipmárdusa sámi servodaga dili ja ovdánanmearkkaid birra. 3. modealla ovddida maiddái beaktilis ovttasbarggu ráđđehusa ja Sámedikki gaskka dan bokte ahte leat čielga njuolggadusat maid seammás dovdá dálá mearridanproseassaid vuogádagas bušeahttaoktavuođas. <em type="bold">9.6.5. </em></p>
<p><em type="bold">Buoridit ráđđehusa barggu sámi áššiid dáfus </em></p>
<p>Visot modeallat bidjet eambbo ovddasvástádusa departementtaide sámi servodaga ovdánahttims go dál. 1. modealla dáfus sáhttá dát vuosttažettiin dáhpáhuvvat dan bokte ahte čalmmustahttá ja struktrurere sámi áššiid barggu buorebut. 3. modealla bidjá mihá eambbo fokusa sámi áššiide bušeahttaoktavuođas go dál lea. <em type="bold">9.6.6. </em></p>
<p><em type="bold">Láhčit diliid nu ahte sáhttá ovdánahttit Sámedikki ovddasvástádusa ja </em><em type="bold">válddi ja čalmmustahttit Sámedikki iešheanalašvuođa </em>1. modealla lea jurddašuvvon dálá praksisa struktureremin ja viidásetovdánahttimin, ja dán modealla siskkobealde sáhttá fuolahit ahte Sámedikki ovddasvástádussuorgi ovdánahttojuvvo dynámalaččat. Dattetge ii ovddit modealla Sámedikki sajádaga sorjjakeahtes álbmotválljen orgánan čielgaseappot go dál ge. 2. modealla eaktuda ahte Sámedikki ovddasvástádus- ja váldesuorgi viimmat čielggaduvvojit. 3. modeallas lea heivehuvvon ahte šaddá rabas dialoga maiddái Sámedikki váldesuorggi ovdánahttima dáfus. Dát modealla lea maiddái mielde čalmmustahttime Sámedikki sorjákeahtes sajádaga ráđđehusa ektui. <em type="bold">9.6.7. </em></p>
<p><em type="bold">Bargojoavkku árvvoštallamiid ja evttohusaid čoahkkáigeassu </em></p>
<p>Bargojoavku deattuha ahte Sámediggi lea iešheanalaš, álbmotválljen orgána ja maid dasto sáhttá buohtastahttit suohkaniiguin ja fylkkasuohkaniiguin. Lea maiddái mearkkašan veara ahte lea Sámediggi, sápmelaččaid ovddasteaddji orgánan, mii galgá mearridit vuoruhemiid sámi kultuvrra dáfus, ii ge ráđđehus. Viidáseappot ráđđádallanvuoigatvuohta, oktan vuoigatvuođain mearridit iežas vuoruhemiid ja ovddidit iežas ovdáneami guovddáš oasit ráđđehusa ektui. Bargojoavku čujuha ahte visot dát oasit dahket Sámedikki erenoamáš ásahussan ja dahká váttisin válljet <span type="quote">“standardčovdosiid”</span> bušeahttavugiid dáfus. Bušeahttaprosedyramodeallaid oppalaš árvvoštallama vuođul oaivvilda bargojoavku ahte 3. modealla lea dat modealla mii buoremusat doahttala daid áššiid maid bargojoavkku mielas berre deattuhit go rievdada dálá bušeahttavugiid (gč. kap. 9.4).</p>
<p xml:lang="nob">Side 86 av 86</p>
<p>Bargojoavkku oainnu mielde doahttala 3. modealla álbmotrievttalaš geatnegasvuođaid govttolaš vugiin, dat nanne demokráhtalaš mearridanproseassa vejolašvuođaid dasa mii guoská sámi áššiid bušehttii sámi guovlluin, ja dat láhčá dili nu ahte Sámediggi beassá ieš mearridit iežas vuoruhemiid ekonomalaš rámmaid siskkobealde. Viidáseappot lea dát modealla veahkkin buorideame ráđđehusa ja Sámedikki ovttasbarggu ja nanneme ráđđehusa oppalaš sámepolitihkalaš barggu. Lea maiddái deaŧalaš ahte 3. modealla buriin vugiin čalmmustahttá Sámedikki sorjjasmeahttunvuođa ráđđehusa ektui. Dán lágán vuogit leat juo ásahuvvon eará surggiin bušeahta jahkásaš barggus, nu go gielddaidčielggadeapmi ja eanandoallošiehtadusa ja boazodoallošiehtadusa šiehtadallamat. 1. mildosis lea bargojoavku ráhkadan konkrehta evttohusa vugiide mat čuvvot 3. modealla hámi. Konkrehta prosedyraid evttohus čuovvu ee. Eanandoalu váldošiehtadusa.</p>
</body></document>
