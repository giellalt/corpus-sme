<document xml:lang="sme" id="no_id"><header><title/><genre code="admin"/><author><unknown/></author><translator><unknown/></translator><translated_from xml:lang="nob"/><year>2004</year><wordcount>6947</wordcount><conversion_status type="standard"/><availability><free/></availability><submitter name="" email="divvun@samediggi.no"/><origFileName>http://www.regjeringen.no/upload/kilde/rap/2006/0004/ddd/pdfv/273777-raportti_saami.pdf</origFileName><parallel_text xml:lang="nob" location="sami_publikasjoner_grenselost_i_nord.pdf"/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision$; </version></header><body><p><em type="bold">STÁHTAMINISTARII </em>2002 čavčča álggahuvvui stáhtaministariid Lipponen ja Bondevik vuolgaga vuođul suoma-norgga rádjeprošeakta davvin. Prošeavtta váldoulbmil lea lasihit outtasbarggu Norgga ja Souma rádjaguovlluid gaska ja dovddidahttit ja veahkehit njeaidit struktuvrralaš hehttehusaid rádjerasttildeaddji gávppašeamis, ovttasbarggus jna. Áigeguovdilis struktuvrralaš hehttehusat sáhttet leat juogo ekonomálaš, juridihkkalaš dehe eará hámis. Oasseváldit leat dát golbma suomabeale sámi rádjesuohkana Ohcejohka, Eanodat ja Anár ja norggabeale rádjesuohkanat; Omasvuotna, Gáivuotna, Ráisá, Guovdageaidnu, Kárášjohka, Deatnu, Poršáŋgu, Unjárga ja Mátta-Várjjat. Prošeavtta birra lei digaštallan ja oaččui doarjaga stáhtaministariid čoahkkimis Romssas ođđajagimánu 11.beaivvi jagi 2003. Álgodásis jođihii prošeavtta Norggabeale Gielda- ja guovlludepartemeantta stáhtačálli Anders Eira ja Suoma stáhtaráđi čállingotti stáhtačálli Rauno Saari. Goappaš riikkain lea nammaduvvon hálddahuslaš gulahallanolmmoš. Dasa lassin leat buot gustovaš suohkaniin maiddai nammaduvvon gulahallanolbmot. Sisriikaministeriija ossodatdirektora, Cay Sevón, válddi badjelasas jođiheami Suomas maŋŋil go Rauno Saari heittii go nammaduvvui Oarje-Suoma leanahearrán. Son guhte joatká doaimma Stáhtaráđi čállingottis lea stáhtačálli Risto Volanen, ja son lea dárkilit čuvvon prošeavtta ja ožžon dieđuid prošeavtta ovdáneamis. Prošeakta lea maid namuhuvvon ja nannejuvvon stáhtaministariid Bondevik ja Vanhanen 2003 borgemánu čoahkkima beavdegirjjis. Stáhtačálli guoktá čoahkkimis, mii lágiduvvui Oslos 2002 skábmamánu, mearriduvvui lágidit oktasaščoahkkima – álggahančoahkkima - 2003. Dát čoahkkin lei Guovdageainnus njukčamánu 10.ja 1 PROŠEAVTTA DUOGÁŠ <em type="bold">1.1 Álgu </em></p>
<p>Prošeavttain leat geahččalan váldit ovdan dakkar váttisvuođaid mat čuožžilit báikkálaš ja oainnusmahtti dilálašvuođaid dihte. Evttohusain geahččalit čoavdit daid váttisvuođaid ja mearrideamis dakkar doaimmaid main lea báikkálaš beaktu ja nu čielga áigumuš go vejolaš. Bargu galga vuostažettiin čalmmustahttit daid váttisvuođaid maid báikkalaččat dehe guovllulaččat sáhttá čoavdit vai buoridivččii bálvalusaid álbmogii. Váttisvuođaid maid fuomašat barggadettin ja mat gusket guovddaš eisválddiide, ovddiduvvojit gustovaš departementii viidáset gieđahallamii. Dán barggu vuođđodokumeantan lea leamašan Suoma davimus Sámiguovllu bargojoavkku raporta, mii lea čielggadan ovttasbarggu buoridemiid riikkarájád rasta, earenoamážit suoma oaivila mielde. Suoma sisriikkaministeriija almmuhii raporta 2002 geassemánu. Lei buorre oktavuohta daid prošeavttaid gaskkas goappaš riikkaid suohkaniin mat namuhuvvojedje raportas, Oahpaheapmi ja giellaaoahpahus, mátkeealáhus (turisma) ja sisráhkadus leat earenoamáš čalbmáičuohci suorggit – seamma maid váttisvuođaiguin mat gusket duollomeannudeapmái, ealáhusovttasbargui ja rádjerastildeaddji bargoveaga lonahallami. Almmolaš suorggis lea vejolašvuohta lasihit ovttasbarggu teknihkkalaš suorggis nugomat doapparhálddašeamis ja buollin- ja gádjundustehusas. Lášmadis rádjerastildeaddji johtolatoktavuođat guovllus leat dehalaš bealit go lea sáhka das movt ovttasbarggu galga lágidit ja ovdánahttit. Sisriikkalaš ja olgguldas luodda- ja girdioktavuođat ja beasatlašvuohta leat earenomáš dehalačča ealáhusdoibmii, earenoamážit mátkeealáhussii, fitnodagaid doaibmaeavttuide ja movt daid buoridit. Buresdoaibmi telegulahallama sisráhkadus bálvala sihke ealáhusdoaimma ja servvodatlaš buvttadeaddji bálvalusaid. Dat maiddai dagaha vejolažžan buorebut ovttasbargat rájaid rastá, nugomat oahpahussuorggis, dearvvašvuođa- ja dikšunbálvalusas ja ealáhusdoaimmas. Lei ovttamielalašvuohta dasa ahte giellaváttisvuohta lea stuorimus eastta, ja ahte giellamáhttu dagaha eanet árvvu – deattuhit man dehalaš lea oahppat suomagiela ja sámegiela ja ahte suomabealde maid ohppet juogo ruoŧagiela dehe dárogiela.</p>
<p>Áiggiid čađa lea leamašan oktavuohta ja doaibma rájaid rasta davviguovlluid iešguđet olmmoščearddaid gaskkas. Ođđajagimánu 11.b. 1993 <span type="quote">“Girkonjárgga julggaštusain”</span> ovttasbargu Barentsguovllus, dahkkui dehalaš vuođđu ovdánahttit Norgga, Suoma, Ruoŧa ja Ruošša davimus guovlluid. Ámmátlaš mearridanásahusat vuođđuduvvojedje seammas go rádjerastildeaddji ovttasbarggu váste maid ásahuvvojedje ekonomalaš rámmaeavttut. Vássan logijagiis, de lea álgahuvvon stuorit rádjerastildeaddji gulahallanfierpmádat. Ovttasbargu lea sihke ealáhusaid gaskkas, almmolaš ásahusaid gaskkas, mas ovttasbargu suohkaniid gaskkas lea dehálaš iige unnimusat olbmuidgaskkasaš ovttasbargu lea dehalaš. Dán oktavuođas leat ásahuvvon ollu fierpmádaga e.e. girjerájus, huksendoaimmahaga ja fitnodagaid gaskkas ovttasbarggu vai ealáhusovttasbarggu bakte ollášuhttet EO-njuolggadusaid go guoská vuođđoávdnasiidda ja buvttadeapmái. Norggas ja Suomas lea oktasaš rádje mii guoská 11 suohkaniidda goappaš beali rája, 8 norggabealde ja 3 suomabealde. Vejolašvuođat ovdanahttit siskkáldas dilálašvuođaid Suoma ja Norggabeale davimus guovlluid gaskkas leat viidát, sihke almmolaš suorggis ja ealáhusovdáneami oktavuođas. Váilevaš oktasaš giella dattetge leat čielga eastta dákkár ovdáneapmái. Dán guoskkahat lagabui 2.1 kapihttalis. Dárogiella ja suomagiella leat nu go diehtit áibbas guovttelágán giela, go suomagiella gulla suomaugrálaš giellajovkui, ja dárogiella ges gullá germánalaš gielaide. Muhttun oktavuođain leat vásihan ahte sámegiella sáhttá doaibmat oktasaš giellan, muhto dušše spiehkastahkan. Seamma vásáhus lea dasa ahte atnit eŋgelasgiela ovttasbargogiellan. Nubbe eará áddejumi lunddolaš bealli dás lea ahte leat stuora kultuvrralaš erohusat min guovtti riikkaid gaskkas. Dát mielddisbukta ahte dulkonnbálvalusat geavahuvvojit viidát, main lea mearrideaddji mearkkašupmi eanas oktavuođain ja dagaha ollu liigegoluid ovttasbargobealálaččaide. Dulkonnbálvalusaid ovddas šaddet Norggas máksit 24% momsa ja 22% ges Suomas. Dát lea čielga eastta rádjerastildeaddji doaimmaide. Bargojoavku evttoha ahte dulkonnbálvalusaid ovddas ii galggaše máksit momsadivada. Bargojoavkku ságastallamin bođii ge ovdan ahte dulkonnbálvalusat galggeše leat nuvtta ja galggašii hálddašuvvot oktasaš suohkanlaš hálddahusaid bakte. Vásihusaid vuođul diehtit ahte jus galgat lihkostuvvat rádjerastildeaddji ovttasbargo oktavuođaiguin, de berrejit dát prošeassat vuođđuduvvot dan nala ahte buohkat doahttlit ja luhttet guhtet guimmiideaset áigumušaide. Dát eaktuda ahte vuođus lea siskkáldas kultuvrralaš ipmárdus. Dát sáhttá buoriduvvot bargit lonohallamis ja lágidit gallestallamiid bargiide nuppe beallai rája. Seammas diehtit ahte juste giella lea dehalaš kulturárbbi guoddi. Giella lea dehalaš čoavdda dasa ahte beassat vásihit nuppi riika kultuvrra. Min gullevašvuohta lea čadnojuvvon gilli ja gielaid bakte oahppat ipmirdit eará olbmuid. 2 OVTTASBARGU SUOHKANLAŠ BÁLVALUSAID OKTAVUOĐAS <em type="bold">2.1 Oahpahus- ja oahppoásahusat </em><em type="italic">2.1.1 Ovttasbargu oahpposuorggis </em></p>
<p>Ovttasbargu lea álggahuvvon sihke dábálaš ja fitnofágalaš oahpahusa oktavuođas (almennfaglig og yrkesfaglig). Sihke dáru, sámi ja suoma oahpaheaddjit lonohallet bargamis skuvllain rájáid rastá. Dát ii dagat earágo váttisvuođaid liige báberhivvodaga skoviid oktavuođas (skjemabyråkrati). Lea maiddai ohppiid lonohallan suohkaniid gaskkas ja oahppit leat sirddihuvvon skuvllaide nuppi beallai rája. Geavatlaččat doaibmá ovttasbargu bures. Vuolábealde govviduvvo ovdamearkat buresdoaibmi ovttasbarggus gaskal Fossheim skuvlla Njávdánis ja Čeavetjávrri skuvlla Anaris. Maiddai Ohcejoga ja Eanodaga skuvllat ovttasbarget iežaset ránjjásuohkaniiguin Norggabealde ráji. Ovttasbargu gaskal Fossheim ja Čeavetjávrri skuvllaid álggahuvvui 10 jagi áigi. Ulbmil lea oahpahit ohppiid riikkaidgaskkasašvuhtii ja oahpahit sin dohkkehet eará kultuvrra go dušše iežaset. Ovttasbargogielat leat suomagiella, eŋgelasgiella ja ruoŧagiella. Ovttasbarggu oktavuođas lágiduvvojit oahpaheaddji deaivvadeamit gos plánejit ovttasbargovugiid ja mearridit gaskaboddosaš áigetabeallaid. Ovttasbargoplána lea maid oassin skuvllaid skuvlajagi bargoplánas. Oktasaš gohttehatskuvllaiguin (leiskoler) álge 2001-2002 skuvlajagi. Skuvllat lágidit maiddai oktasaš falástallanbeivviid. Dása lassin finadit skuvlaklássat guhtet guimmiiset guossis oktii lohkanbájis ja servet skuvlabeai´doaluide lohkanvuogi vuođul. Skuvllat maiddai finadit guhtet guimmideaset guossis eará doaluid oktavuođas. Mátkegoluid leat skuvllat ieaža máksán. Ovttasbargu lea dagahan ahte gierdevašvuohta ja áddejupmi nuppi skuvlla kultuvrra ektui lea buorránan. Oahppit Čeavetjávrri skuvllas leat oahppan ja nannen máhtu eŋgelasgielas ja Njávdán skuvlla oahppit ges suomagielas. Oahppit gulahallet gaskkohagaid e-boastta bakte. Vásihusaid háhkama vuođul joatkit ovttasbarggu. Gávdnojit maiddai plánat maid bakte gáibidit dávjjibut ohppiidlonohallama. <em type="italic">2.1.2 Oahpahus sámegillii ja sámegielas </em></p>
<p>Odne Suoma, Norgga ja Ruoŧa sámi oahpahuseiseválddit gaskaneaset bures ovttasbarget. Dát ovttasbargu doaimmahuvvo guovtte ládje: Suoma Sámedikki oahpahus- ja oahpponeavvokontuvra, Norgga Sámedikki oahpahusossodat ja Ruoŧa Sámeskuvllaid hálddašaneiseváldi, Sámeskuvlastivra, lágidit ovttasbargočoahkkimiid gaskal 1 ja 3 geardde jagis. Dáid deaivvademiin sii ságastallet áigeguovdilis gažaldagaid birra, buoridit diehtojuohkima ja šiehtadit ovttasbargoprošeavttaid. Boađusiin maŋimus jagiid ovttasbarggus lea ahte leat čohkkejuvvon dieđut gávdni sámi oahpponeavvuid birra (almmuhuvvo jahkasaččat). Dása lassi leat čađahuvvon smávit oahpponeavvoprošeavttat ja davviriikkalaš oahpponeavvokonfereánsa, mii lágiduvvui Gironis jagi 2003. Ovttasbargu doaibma dál burebut go ovdal ja áigumuš lea álggahit ođđa prošeavttaid. Ovttasbarggus leat čađat leamašan váttisvuođaid dan dihte go riikkain leat iešguđetge oahpahuslágat, erohusat njuolggadusain maid vuođul sámegielaoahpahus fállojuvvo, stuora erohusat ruhtadanvuogádagain, oahppoplánain, oahpahuslávdegottiin, oahpahusdiibmologus, gielalaš erohusat ja váilevaš ovttasbarggu ruhtadeapmi. Erohusat iešguđetge riikkaid gaskkas leat maid dagahan váttisvuođaid bures gulahallat danin go seamma áššis geavahuvvojit iešguđetlágán doahpagat (omd oahppoplána, kursaplána, oahppoplána vuođđu, eatnigiella, vierisgiella, vuosttašgiella, nubbingiella, ruovttugiella). Go leat nu unnán olbmot Suomas ja Ruoŧas de dat eastada ovttasbarggu. Dalle bággejuvvo vuoruhit doaimmaid, go ii geargga buot bargat. Bures doaibmi davviriikkalaš ovttasbargu gáibida doarvái návccaid. Iešguđetge oahpponeavvoprošeavttat galggaše lunddolaš ovttasbargoprošeavttat, muhto eai šatta earágo dušše jurddan dehe áigumuššan, go váilot ruđalaš návccat. Suoma Sámedikkis lea dušše okta bargi geas lea ovddasvástádus oahponeavvuin. 1990 logu loahpas ja 2000 logu álggus ii lean Ruoŧabealde oktage bargi geas lei ovddasvástádus oahpponeavvuin. Čađaheamis oktasaš oahpponeavvo prošeavttaid lea váttis go leat erohusat oahppoplánain ja dasa lassin vel giellaváttisvuođat. Riikka váldogiella lea mearrideaddjin guđe gilli oahpponeavvut čállojuvvojit eaige leat leamašan ruđat gielalaš heivehallamiidda dehe terminologiija-ovttasbargui. Terminologalaš váttisvuođat dagahit veadjetmeahttumin atnit nuppi riikkas buvttaduvvon oahpponeavvuid. Vaikkovel davviriikkalaš giella lea oktasaš Suomas, Ruoŧas ja Norggas de ii leat leamašan vejolažžan oažžut oktasaš oahppoplánaid dehe oktasaš geahččalemiid (ohppid árvvoštallan). Ferte maid čujuhit ahte Davviriikkaid sámi oahpahusa hálddašeamis leat áibbas sierralágan áigumušat ja maiddai leat stuora erohusat ressursadilálašvuođain. Suomas lea Sámedikki oahpahus- ja oahpponeavvokontuvrra ja oahpahus ja oahpponeavvolávdegotti bargun buvttadit oahpponeavvuid ja leat oahpahuspolitihkkalaš oassalasit. Norggabealde Sámedikki oahpahusossodat gal ii buvttat ieš oahpponeavvuid muhto stivre ja ruhtada prošeavttaid. Dasa lassin dát ossodat ovd- <em type="italic">2.1.4 Ovttasbarggu eastagat </em><em type="bold">Dábálaš váttisvuođat oahpahussuorggi ovttasbarggus </em></p>
<p>Ovttasbargu oahpu ja oahpahusa oktavuođas berre vuhtiiváldit erohusaid mat leat riikkaid oahpahusvuogadagain, ee. oahpahusa huksehus ja sisdoallu, ja maiddai gullevaš lagaid. Dás lea vuostažettiin sáhka ohppiid/studeanttaid riektesihkarvuođas ja vuođđudeaddji friddjavuođain- ja vuogatvuođain: movt galgat dáhkidit suomabeale ássiide fuoladeami mii čuovvu suomabeale lágaid das mii gulla oahpahusa sisdollui, oahpaheddjit gelbbolašvuhtii, oahpahussosiálalaš ovdamunit, gelbbolašvuohta joatkit lohkamin, eiseválddit bearráigeahčču jna fuoladeapmi norggabeale ássiide lágaid vuođul? Vaikko lea viiddis ovttasbargu dán guovtti riikkaid skuvllaid gaskkas, de leat váttisvuođat das go guoská mánáide vuođđoskuvllas geat šaddet vázzit skuvlla vierisriikkas. Oahppis lea vuoigatvuohta oažžut oahpu iežas riikka oahppoplána mielde. <em type="bold">2.2 Dearvvašvuođa- ja sosialsuorgi </em><em type="italic">2.2.1 Dearvvašvuohta ja buohccidivššu </em><em type="bold">Duogáš </em>1980-logus gaskkaboddosaš bargojoavku guorahalai riikkaid sosiála- ja dearvvašvuođa ministeriijaid dárbbuid, eavttuid ja ovttasbargovugiid dearvvašvuođa ja sosialsuorggis. Das rájes leat riikkat rievdadan iežaset lágaid ja hálddahusaid. Suomas leat gielddat láhkarievdadusaid vuođul ožžon stuorit iešmearrideami. Suopma lea maid ođastan heahteguovddážiid, heaittihan njulggaduslaš stivrejumi sosial- ja dearvvašvuođasuorggis ja baicca lasihan diehtojuohkima jna. Norga lea álggahan fástadoavttirvuogádaga, stáhta lea váldan badjelasas buohcceviesuid ja buohcciidfievrrideami, sirdan Kárášjoga spesialistadoavttirguovddáža Hámmirfeasta buohcciviesu háldui jna. Ovdalis sohppojuvvon ovttasbargohámit eai sáhte geavahuvvot buot surggin. Ovddasguvlui digaštallat ovttasbarggu eastagiid ja vejolašvuođaid dearvvašvuođa – ja buohcciidivššus, earenoamážit vásihusaid vuođul mat leat Deanu ja Ohcejoga gielddaid ovttasbarggus. Maiddai eará gielddat ovttasbarget. Čujuhat dás Omasvuona suohkanii geas lea suomagielat doavttir gii maid bálvala Gilbbesjávrii ássiid doavttirbálvalusaiguin. Maiddai bátnedoavttirbálvalus sáhttá geavahuvvot. Lea maid boahtan sávaldat ahte vel govdadit ovttasbargat bistevaš ortnegiid oktavuođas. Unjárggas lea maid suomagielat doavttir, geas lea iežas biila mas lea suoma biillagalba (biilanummir). Dát dagaha váttisin dán biilla geavahit Norggas. Ráissá suohkan čujuha Sonjatun afasiija ja jietnageavahan dearvvašvuođaguovddážii. Das leat ráhkaduvvon oahpponeavvut sihke suomagilli ja sámegilli. Anar gielda lea ea.ea. ovttasbargan Mátta-Várjjat gielddain spesialistadearvvašvuođa oktavuođas. Maiddai Anar gielda háliidivččii ávkkástallat bálvalusaid maid heahte- ja inceastaguovddáš Kárášjogas fállá. </p>
<p>Duollet dalle dáhpáhuvva ahte pasieantain leat váttisvuođat gažaldagain mat gusket suomabeale Álbmotoadjoásahussii (FPA) ja norggabeale oadjedoaimmahahkii, omd. boazalmasvuođajávkami, bargolihkohisvuođaide ja lámisvuhti- ja lámisvuođapenšuvdnii. Suopmelaččain sáhttá leat váttisvuohta oažžut rievttes buozalmasvuođadieđáhusa Suomas dohkkehuvvot Norggas go riikkain ii leat seammalágan skovit. Muhtomin lea earenoamáš váttisin suopmelaččaide geat leat leamašan bargolihkohisvuođas oažžut sosiálalaš buriid Norggas. Maiddai ášši mii guoská lámisvuhtii ja lámisvuođapenšuvdnii dagahit váttisvuođaid. Doaivumis gávdnojit doarvái buori davviriikkalaš konvenšuvnnat dán suorgái, muhto buot báikkálaš oadjokontuvrrain ii leat doarvái áššáigullevaš máhttu ja gelbbolašvuohta. Guoskevaš doaktára oainnu mielde de ii leat doarvái ahte oadjodoaimmahagas lea kontuvra Oslos gos lea earenoamáš máhttu gieđahallat áššit mat guske olgoriikkalaččaide. Muhttomin dáidet suopmelaččat dárbbašit bagadallama ja ráđi Suomas gažaldagain mat gusket buozalmasvuođadáhkádussii ja penšuvdnagažaldagaide. Oadjodoaimmahat galggašii fálhit oahpu iežaset bargiide vai ohppet ja dovdet davviriikkalaš konvenšuvnnaid. Sii geat orrot Suomas muhto barget Norggas leat leamašan duhtameahttumat danin go sii eai sáhte oažžut viessodoaktára ja fástadoaktára Norggas vaikko bálkkás mákset ge oadjodivvadaga sosiálalaš oadjebasvuođa dáhkideamis. <em type="bold">Ovttasbarggu easttagat </em><em type="italic">2.2.2 Mánáidgárddit </em>Lea dárbu ovttasbargat das mii guoská mánáidgárddiide ja beaiveruovttuide. Omd. eai leat lihkostuvvan virgádit bargi bearášmánáidruktui mii dárbbašuvvo Näätämäs Anár gielddas, danin go gaskkohagaid ii leat nu stuora dárbu sierra manaidruktui. Maiddai eará gielddain nugomat Ohcejogas ja Deanus lea beroštupmi ovttasbargat. <em type="bold">2.3 Teknihkkalaš ossodat </em><em type="italic">2.3.1 Gádjundoaibma </em>Jagi 2004 álggus lávdaduvvui suoma gádjundoaibma nu ahte Suoma sámiguovllu gádjundoaimmas lea ovddasvástádus olles sámiguvlui. Organisatuvrralaččat gullá gádjundoaibma oktii sámiguovllu lihtuin. Dattetge gádjundoaibma measta olles sámiguovllus doaimmahuvvo gielddalaš eaktodáhtolaš buollinveagain, mii mearkkaša viiddis ovddasvástádusa báikkálaš ja dávjá eaktodáhtolaš buollinvehkii. Rádjerastá ovttasbarggus lea stuora mearkkašupmi olles Suoma sámiguvlui go leat guhkes gaskkat ja unnán olbmot guovllu eaktodáhtolaš buollinveagas. Finnmárkku fylkkas lea buollinveaga fágaguovddáš mii lea sajáiduvvon Hámmirfestii. Dát guovddáš galga gaskkustit várrehusaid ja heahtedieđuid olles fylkkas. Bálvalus lea Justidepartemeanta vuollásažžan ja buollin- ja elfápmosihkarvuođa direktoráhtas (DBE) ges lea bearráigeahččanovddasvástádus. Lea leamašan riikkaviidosaš guorahallan- ja nuppástuhttindoaibma guovllulaš várrehusguovddážiid ektui ja ulbmil lea leamašan geahpidit guovddažiid logu nu ahte šaddá seamma lohkku go politibiret Norggas. Dál barget ovdanahttit gádjundoaimma rádjerastildeaddji ovttasbarggu. Konkrehta ovdamearka lea ovttasbargoprošeakta Northern Research and Rescure (SAR), mii lea álggahuvvon ođđa fierpmádagain gádjuneiseválddit gaskkas Suoma sámiguovllus, Davvi-Norggas, Norrbottenis ja Ruoššas. Ovttasbarggu bakte deattuhit riskahálddašeami mii guoská stuorit lihkohisvuođaide rádjeguovlluin, omd. johtolatlihkohisvuođat, hoteallabuollimat, biraslihkohisvuođat, meahccebuollimat ja ohcandoaimmat. Eiseválddit duollet dalle lágidit hárjehallamiid ja daid bakte vuođđudit oktasaš bargovugiid ja vuođu vai ovttasbargu buoriduvvo. Dása lassin lea Suomabealde Ohcejoga ja Anar gielddaid ja Norggabealde Kárášjoga ja Deanu gielddaid gaskkas juo 10 jagi leamašan formálalaš ja geatnegahtti rádjerastildeaddji ovttasbargu buollin- ja gádjundustehusas mii lea bures doaibman buohkaid ektui. Maiddai Eanodaga ja Guovdageainnu suohkanat leat šiehttan ovttasbargat buollin- ja gádjundustehusain. Šiehtadus mielddisbukta ahte suohkanat geatnegahttojuvvojit searvat go leat lihkohisvuođat dehe stuora lihkohisvuođavárra dan ektui man ollu návccat sis leat, jus šihttojuvvon suohkan bivda earenoamáš veahki. Šiehtadusa geográfalaš viidodat fátmmásta ovttasbargi suohkniid ja čilge formálalaš beliid nugomat dáhkádusaid bargiide ja rustegiidda ja movt juogadit goluid go šaddet vuolgit ja movt dikšut bargiid. </p>
<p>Heahteguovddášdoaibma Suomas galga ođasmahttojuvvot biriid mielde 2001-2006 áigodagas. Ođastus mearkkaša ahte gádjundoaimma heahteguovddážiid ja politiijáid várrehusguovddážiid sadjái, mat ovdal ledje sirrejuvvon, dál ásahuvvo sierra heahteguovddáš man namahussan šadda Heahteguovddášdoaimmahat ja mii dál galga doaibmat gádjun, politiija- ja sosiála ja dearvvašvuođadoaimmahaga heahteguovddažin. Go ođastus lea čađahuvvon de riikkas leat oktiibuot 15 heahteguovddáža mat gullet Heahteguovddášdoaimmahahkii. Suoma sámiguovllu heahteguovddáš, mii lea Roavvenjárggas, álggahii doaimmas cuoŋumánu 2.beaivvi jagi 2002 ja dan doaibmaguovlu lea olles suoma sámiguovlu. Norggas leat várrenguovddážat (AMK) Kárášjoga buohccesáhttui Hámmirfeasta buohcceviesu jourpoliklinihkas ja Deanu buohccesáhttui ges Girkonjárgga buohcceviesu jourpoliklinihkas, gosa buohccebiillat dolvot pasieanttaid. Guovdageainnus ja golmma eará suohkanin Norggabealde doaibma lassin n.g. Arctic Ambulanse, ja sin doaimma ektui de leat plánegoahtán guorahallat vejolašvuođaid buohccesáhtu oktavuođas ovttasbargat davviriikkaid báikkolaš guovlluin, vuosttamužžan Guovdageainnus, Eanodagas, Muonás ja Gironis. Leavnjjas lea Sea-King gádjunhelikopter mas lea mielde narkosadoavttir, geas lea birra jándora vuorru, ja lea gearggus gádjunmátkái vuolgit ja sáhttá girdit gitta 70 km áimmu mielde. Heahtedilis sáhtte diŋgot Sea King gádjunhelikoptera maiddai suomabeallái ja lea ovdal viežžan roasmmahuvvon olbmuid Ohcejogas. Girdima hálddaša Romssa Universiteahta buohcceviessu AMK. Suoma Aslak-helikopter Soađegilis lea sihke sturrodaga, bargiidlogu ja rustegiid dáfus Sea-king sullásaš helikopter, muhto heahtedilis lea dat guhkelis eret Ohcejogas go Sea-King helikopter lea. Aslak-helikopter lea ávkkálaš go dušše áigu fievrridit veahki ávdin meahccái. Heahtedilis dárbbašuvvo njuovžilis ovttasbarggu buot várrehusguovddažiid, buohccebiillaid, doaktariid gaskkas geat leat bargovuorus ja buohcceviesuid gaskkas. Hahtedillái eai gávdno doarvái buori ovttasbargovuogit. Norggabeale AMK ja Roavvenjárgga heahteguovddáš leat asymetralaš ovttasbargoguoimmit. Norggas leat buohccedivššárat buohcceviesuid vuorrepoliklinihkain geat vuostáiváldet várrehusaid, sis geat suomas vuostáiváldet várrehusaid ii leat dearvvašvuođa- ja dikšunoahppu, muhto sis lea loahppageahččaleapmi (eksamen) mii lea sierra oahppu gádjunguovddážiid heahteguovddáš jođiheddjiide dehe politijjaoahppu. Suomas deaividit heahtedilit gos lea lagat viežžat buohccebiilla ja doaktára Norggabealde ja heahtedilit Norggabealde gos lea lagat viežžat buohccebiilla ja doaktára suomabealde. Dákkar oktavuođain ii leat ovttasbargu álot doaibman nu bures go galggašii. Telefovdnaoktavuohta ovttaskas bálvvain ja máŋgejuvvon</p>
<p>Doappargieđahallamis lea guovllu struktuvrrat ja johtolatoktavuođat dehalačča ovttasbarggus. Jus struktuvra ja johtolatoktavuođat leat ávkkálačča doappargieđahallamii de gánnáha čađahit soahpamušvuođđuduvvon ovttasbarggu. Suomas lea doappargieđahallan oalle viiddis. Suohkan galga lágidit suohkana olbmuin doappariid ođđasit ávkkástallama, dikšuma ja fievrrideami ja eará doappariid go earenomášdoappariid maid lágášvuođa, čoahkádusa ja hivvodaga dáfus sáhttá buohtasdahttit viessodoaluid doappariiguin muhto mat bohtet industriija dehe eará doaimmas. Suohkan galga doaimmahit doappar hálddašeami juogo iežas doaimma bakte dehe oastit doapparhálddašeami olggobealde ovttastusas. Doapparfievrrideapmi galga doaimmahuvvot olles suohkanis. Suohkan sáhttá mearridit ieš fievrridit doappariid dehe oastit fievrridanbálvalusaid earáin. Buohkat galget vuostáiváldit mearriduvvon doapparfievrrideami. Go lea heivvolaš galget suohkanat doaimmahit doapparfievrrideami oktasaččat. Doapparhálddašeapmi gaskal Ohcejoga ja soames Norggabeale gielddaid lea ovdamearka movt ovttasbargu doapparhálddašeamis lea lihkostuvvan. Jagi 1996 mearridii Ohcejoga gielda searvat oktasaš doapparhálddašeapmái man Deanu gielda ja soames eará norgabeale gielddat ledje ásahan. Ohcejohka searvvai ollislaš miellahttun oktasaš doapparhálddašanfitnodahkii Deanus. Fitnodat oamasta doapparbáikki Deanu gielddas. Doapparhálddašeamis máksá Ohcejoga gielda divada juohke 1000 doapparkilos mat dolvojit doapparbáikái. Divat lei 2003 jahkái kr 941.13 norgga ruvnno oktan doapparvearuin. Ohcejohkii lea oktasaš doapparbáiki hui ávkkálaš. Ovttasbarggu bakte lea gielda beassan eret stuora háhkan- ja doaibmagoluin maid iežas doapparbáikki livččii máksán. Go doappar čohkken lea sajáiduvvon ovtta báikkái de birasvahagat leat sakka unnit ja obalohkkái leat golut dušše oasáš dan ektui movt livčče jus sii ieža livčče šaddan hukset ja doaimmahit sierra doapparbáikki. EUnjuolggadusat rádjerastá doapparfievrrideapmái leat átnojuvvon váttisvuohtan, go omd mearrádusat dieđihanvuohkái leat atnojuvvon váttisin ja dagahan liige goluid go lea sáhka fievrridit doappariid gielddalaš doapparovttasbarggu oktavuođas. Ovttasbargu lea goitot doaibman bures danin go lea oláhan synergiijabeavttu doapparhálddašeamis. Ohcejoga gielddas lea juo 1993 rájes leamašan biokomposta stášuvdna, gos maid leat dikšon 3-sláji (kategori) njuovvanbázahusaid bohccuin mat leat njuvvojuvvon norggabeale lagasbirrasis. Doaibma lea ráddjejuvvon stašuvnna heajos doaibma- ja vuostáiváldin vejolašvuođa dihte. Dušše bohccuid nálášuhttima dihte iežas birrasis de eaktuduvvo ahte bohccos njuovvanbázahusaid sáhttá dikšut lagasbirrasis gos nálášuhttin dáhpáhuvvo. Guovllus dárbbašuvvo vuogas kompostrenstašuvdna biobázahusaide ja danin berre komposterenstašuvnna doaibmaeavttut ovdanahttojuvvot. 3 OVTTASBARGU EALÁHUSDOAIMMA OKTAVUOĐAS <em type="bold">3.1 Dábálaččat </em></p>
<p>Oljobohkanguovlu Snøhvit Hámmirfeasta olggobealde lea dehalaš álgga ávkkástallat gássa- ja oljoriggodagaid Barentsábis. Boahttevaš jagiid de vuordimis doaimmat lassanit sihke Norgga ja Ruošša bealde. Dán olis dáidet čuožžilit máŋga vejolašvuođa ovttasbargat rájaid rasta, goitot ealáhusdoaimma oktavuođas. Dás lea dehalaš ahte suohkanat geavahit daid vejolašvuođaid mat rahppasit sihke Barentsovttasbarggu ja eará interregprošeavttaid bakte. Juste dál lea unnán njuolga ovttasbargu Norgga ja Suoma fitnodagaid gaskkas. Viiddis ja ovttastahttojuvvon ovttasbarggu ektui de ovttasbargu čađahuvvo earenoamáš ja báikkáláš dárbbuid ektui. Lea gal soames geardde geahččaluvvon oažžut čiekŋalis ja viddis ovttasbarggu. Dán oktavuođas leat lágiduvvon oktasaš čoahkkimat ja seminárat, masa leat hárvenaš bohtosat. Dál lea interreg-prošeakta álggahuvvon mii juste guoskka dáid gažaldagaide. <em type="bold">3.2 Oainnusmahtti ovttasbargu </em><em type="italic">3.2.1 Prošeakta Arctic Trail II </em>2003 borgemánus álggahuvvui prošeakta Arctic Trail II, mii lea davviriikkalaš ruhtaduvvon ja stivrejuvvon prošeakta. Ulbmil prošeavttain lea ásahit skohterlahttofierpmádaga davvikalohttas ja kártet makkár bálvalusbuvttadeaddjit leat daid lahttuid lahkosis. Rahčamuš lea ahte galget leat ollislaš fálaldagat mátke-, orrun-, borramuš-, áigeájanas (guoimmuhan)- ja prográmmafálaldagat lahttuid lahkosis. Sierra prošeaktabargi doaimmaha vuođđobarggu Ruoŧas ja Norggas ja prošeaktahoavda ges doaimmaha barggu Suomas, ja su konturbáiki lea sámi gielddaovttastusas Pohjois-Lapin aleyhteisön kuntayhtymäs Soađegilis. Prošeavtta čađaheami hálddašit našuvnnalaš stivrenjoavkkut ja bajimus dásis berráigeahččá riikkaidgaskasaš jođihanjoavku prošeavtta čađaheami. Prošeakta loahpahuvvo 2005 čakčamánu, muhto leat dál juo ohcan prošeavtta guhkiduvvot jagi 2005 loahpa rádjái. <em type="italic">3.2.2 Prošeakta Turisma Davvi Dimenšuvdna (TND) </em></p>
<p>Prošeavtta Turisma Davvi Dimenšuvdna (TND) lea buorre ovdamearka movt leat oláhan ovttasdahttojuvvon ovdáneami ja ovttasbarggu ealáhusdoaimmas. Prošeavttas leat máŋga oasseprošeavtta main fáddá lea rádjerastildeaddji ovttasbargu. Prošeakta gusto <span type="quote">“arctalaš golmmačiegaga”</span> (arctiska kilen) gaskal Luosto, Álttá ja Murmánska. Ulbmil lea ahte lagas ovttasbarggu bakte gaskal Finnmárkku, Jiekŋaábi ja Guoládaga-Murmánska guovlluid gaskkas galget ovdanahttit guovllu luonddu- ja kultuvrralaš mátkeealáhusa nu ahte dat sáhttá doaibmat birra jagi. TND-prošeakta álggahuvvui jagi 2002. Prošeavtta ruhtadit ee. EU, Lapplanda lihttu, sámiguovllu leanastivra, sámiguovllu bargofápmo- ja ealáhusguovddáš, Anar, Soađegili ja Ohcejoga gielddat, Finnmárkku Fylkkasuohkan ja mátkeealáhusfitnodagat. Prošeavtta praktihkkalaš čađaheami ovddasvástidit Pohjois-Lapin Matkailu Oy ja Finnmark Reiseliv AS. TND-prošeavtta áigumuš lea buoridit guovllu beakkálmasvuođa ja davviguovllu luonddu álbmoga ja kultuvrra eavttuid vuođul. Áigumuš lea dagahait guovllu luondduturisma dáfus geasuheaddjin, guovlu mii fáluha oktagaslaš allakvaliteahta gálvvuid nugomat luonddu- ja kultuvrra, ráinnasvuođa ja asttoáiggedoaimmaid birra jagi. Márkanfievrrideapmi lea guovddážis dán prošeavttas. Dehalaš vuolggasadji oasseprošeavttain lea ahte ealáhusdoaibma galga buorranit ja barggahus lassanit. Leat guovllu mátkeealáhusfitnodagat oktan vuollásaš lágideddjiiguin, suohkanat ja earát suorggádatfitnodagat geaidda prošeakta lea ávkin ja leatge sii geat leat prošeavtta váldoulbmiljoavkkut Suomas, Norggas ja Ruoššas. Ulbmil lea maid oaččuhit buori ja heivvolaš girdioktavuođaid dán guvlui vai sáhtašii fáluhit ollislaš mátkefálaldagaid ja vai oktagaslaš mátkit rájaid rasta šattaše duohtan. Luonddu- ja kultuvrralaš mátkeealáhusat birra jagi gáibida oahpu fitnodateaiggádiidda, suorggádatberošteddjiide ja omd máinnasoffelaččaide. <em type="italic">3.2.3 Eará ovttasbargu </em></p>
<p>Iešguđetge ovttasbargovugiid gaskas mat leat doaibman bures leat iešguđetge geahččalandoaimmat mátkealáhusas. Maŋga mátkefitnodaga Eanodagas lágidit omd. Beaivemátkiid Guovdageidnui, Áltái, Omasvutnii ja Romsii iežaset joavkkuide. Sii finadit omd.Juhls silbarávddis, dávvirvuorkkáin ja eará mátkebáikkin Jiekŋaábi rittus. Dasa lassin leat oktavuođat fitnodagaid gaskkas geat fáluhit skohtermátkiid ja rádjerastildeaddji bálvalusaid. mátkeealáhusfitnodagat lágidit bivdomátkiid norgabeallai, vuostažettiin vai sáhttet <span type="quote">“fillet guoli”</span> Jiekŋaábi vuonain dohppet vuggii. <em type="bold">3.3 </em></p>
<p><em type="bold">Duollo- ja lassiárvodivadatáššit </em></p>
<p>Otná dilis duollogažaldagat dagahit váttisvuođaid ovdanahttinbargui. Duollogažaldagat vásihuvvojit váttisin ee. skohtermátkkalaččaide ja go gálvvut galget fievrriduvvot márkanastindoaluide. Norgga mátkefitnodagat áiggoše lágidit skohtermátkit nu ahte vulget Norggas ja loahpahit skohtermátki Suomas ja matkošteaddjit jotket mátkiideaset girdin. Mátkefitnodagat šaddet máksit duollu og fas máhcet Norgii iežaset skohteriiguin. Go fievrrida gálvvuid mielde omd. márkanastindoaluide de šaddet máksit lassiárvidivada gálvvuid ovddas. Divada oažžu ruovttoluotta go máhccá gálvvuiguin, muhto ii njuolga, go šadda vuordit ruđaid ruovttoluotta máksima. Dát dagaha dárbbašmeahttun divada mii šaddá hehttehussan lášmadis ja beaktilis ealáhusdoibmii. Dasa lassin leat duollostašuvnnain iešguđetlágán vierut dán oktavuođas. Duollovuogádaga bargguin mearriduvvojit juridihkkalaš earenoamáš gáibádusat sihke riikka lágaid ja EU-lágaid vuođul. Oainnusmahtti dásis de mearriduvvojit duollu formálaš bealit ja vierut gustojeaddji riikka doaibmi lágaid vuođul. Dát mearkkaša ahte go gálvvuuid doalvu Norggas Supmii, de dat dahkko Suoma duollamearrádusaid vuođul, ja go doalvu gálvvuid Suomas Norgii, de dat ges dahkko Norgga duollomearrádusaid vuođul. EU duollomearrádusat doaibmagohte Suomas ođđajagimánu 1.beaivvi 1995 go Suopma searvvai EU:ii. Go gálvvut fievrriduvvojit ng. <em type="italic">goalmmát riikkas </em>3 EU riikii, de šadda lassin duollui maiddai máksit momsa. Gálvvut mat fievrriduvvojit goalmmát riikkas EU:ii vuovdima dihte, iežas geavaheapmái dehe friddja johtui EU siskkobealde de rehkenasttojuvvo daidda duollu, jus sierra mearrádusaid bakte ii leat mearriduvvon ahte gálvvuid oažžu fievrridit riikii duollu haga. Lassiárvodivda láhkavuođđu mearriduvvo EUdásis. <em type="bold">3.4 Guovllugeavaheapmi ja ealáhusdoaibma </em>Guovllu ealáhusdoaimma ovdanahttimii gulla maid guovllu geavaheapmi ja geavahanplána. Luondu ja buot mii lundui gulla leat dehaleamos bealit guovllu ealáhusdoaimma ovdanahttimii, nu ahte oktasaš ja guhkesáiggi plánen das movt birrasa geavahit de čielgasit sáhttá váikkuhit guovllu ealáhusdoaimma eavttuid. <em type="italic">3.4.1 Deanučazádaga máŋggageavahanplána </em></p>
<p>Prošeakta <span type="quote">“Ođđa máŋggageavahanplána Deanučázádahkii – ovttasbargu Deanuleagi rádjegielddaid gaskkas”</span>, lea ovttasbargu gaskal suomabeale gielddaid Anara ja Ohcejoga ja Norggabeale gielddaid Deanu ja Kárášjoga. Máŋggageavahanplána lea juo nubbe plána dán guvlui. Deanučázádat lea dehaleamos rádjeeatnu gaskal Norgga ja Suoma ja lea historjjálaččat álot leamašan dehálaš Deanuleagi ássamii. Čázádat lea máŋgga ládje guovllu <span type="quote">“eallima váldosuotna”</span> ja dehalaš <span type="quote">“oktasaš namuheaddji”</span> olbmuide geat ásset Deanuleagis. Gielddaide goappaš bealde riikarája lea eatnu áibbas dehalaš riggodahkan – sihke biraslaččat, ekonomalaččat ja kultuvrralaččat. Deanučázádaga buori hálddašeapmi lea dehalaš sihkarasttimis dietnasa ja eallinkvaliteahta ássiide guhkesáiggi ja nanaguoddevaš peršpektiivvas. Váldohástalussan ferte leat ahte nagoda soabadit das movt ovttas hálddašit čázádaga riggodagaid ja árvvuid, ja movt boahtte áiggis seailluhit eanu kvaliteahta. Ná guhkas plánenbarggus leat čuovvovaš fáddáguovllut áigeguovdilat go lea sáhka hápmemis oktasaš ulbmiliid ja doaimmaid: nuoskkideamit ja luoitimat etnui, luossariggodagaid hálddašeapmi, gili- ja ealáhusovdáneapmi, čáhceváráiduhttin, láhččet bivddu ja vuoiŋŋasteami/astoáiggedoaimmat eatnogáttis, luoddahuksen ja johtolat eatnogáttis ja eanu mielde, biologalaš girjáivuohta, kultturmuittut ja árvvolaš nuppástuhtton eatnamat, luonddusuodjaleapmi, doappardikšun ja nuoskkideapmi, dutkan, oahpahus, árbovirolaš máhttu mii gulla čázádaha geavaheapmái ja hálddašeapmái. Eará suorggit maid dađistaga váldojit mielde plánii. Nu go boahta ovdan gaskaboddosaš plánaevttohusas, de máŋga guovllu mat gullet teknihkkalaš sisráhkadussii (infrastruktuvri), ealáhusovdaneapmái, luonddu- ja birasgahttemi ja vel eará guovllut galget ovttasdahttojuvvo rájáid rastá. Vai Deatnu galga seailluhuvvo luondduluosa eatnun ja vai eanu luondduárvu galga seailluhuvvot ovddasguvlui de eaktuduvvojit einnosteaddji doaimmat mat heivehuvvojit rievdadeaddji dilálašvuođaide ja sisráhkadussii mii ovdanahttojuvvo ja vástida dárbbuid.</p>
<p>Eurohpa Uniovnnas mearriduvvui jagi 2002 loahpageahčen rámmamearádus mii guoská čáhcepolitihkkii (mearradus 2000/60/EU). Mearradusa ulbmilin lea vuođđudit oktasaš rámma dasa movt suddjet čázi EU miellahttoriikkain. Suomas mearkkaša mearradus ahte birasgáhttenláhka ja čáhceláhka ferte rievdaduvvot. Láhkarievdadus evttohusat leat sáddejuvvon gulaskuddamii ja ulbmil lea ahte láhkarievdadus galga mearráduvvot ovdal jagi 2004 loahpa. Čáhcepolitihka rámmamearrádus bidja dábálaš mihtuid main lea ulbmil suddjet, buoridit, ja máhcahit čáhcegávdnoštumi nu ahte eatnan nalde čáhci ja eatnan vuolde čáhci ii nuoskkiduvvo vai čáhci bissu seamma ráinnasin goit jagi 2015 rádjái. Čáhcesuddjema váldo-oassi lea guovlu gos lea čáhceoaivvuš dehe čáhcesuddjenguovlu, mii lea rádjejuvvon oivoža ektui. Suopma lea juhkojuvvon viđa oivošguovlluide. Rádjeeanut Durtnosjohka ja Deatnu-Báhčaveaijohka leat sierra oivošguovllut. Oivošguovlluide galgá gárvvistuvvot sierra hálddašan- ja doaibmaplána ovdal 2009 loahpa. Plána ráhkadeami doaimmahit guovllulaš biraseiseválddit, mii mearkkaša guovllulaš birasguovddážat ovttasráđiid iešguđetge beroštusjoavkkuiguin, mii mearkkaša gielddat, leanastivra, TE-guovddáš, vejolaš meahcceguovddážat ja sii geat ávkkástallet čáhceguovlluid. Hálddašanplánas galget oaivvušguovlluid lunddulaš iešvuođat kártejuvvot, čáhcegávdnoštumi dilálašvuohta obalohkkái ja olmmošlaš doaimma váikkusat guvlui. Dán čielggademi vuođul mearriduvvojit dárbbašlaš doaimmat ja čuovvoleamit. Rámmamearrádusa sáhttá buohtasdahttit ođastusain go lea sáhka čáhcesuddjema čađaheamis ja hálddašeamis. Earrat eara plánen-, klassifiseren ja čuovvolandábin gustojeaddji čáhceriggodagain šaddá seammaládje oba oktasašvuođas. Dasa lassin doaimmat mat váikkuhit ee. čahcemuddema, čáhcehivvodaga, čázi ráinnasvuhtii, čáhcegearraga dási dehe man jođanit čahci govdu šaddet dárkilit vákšojuvvot go ovdal rámmamearrádusa vuođul. Go guoská Suoma sámiguovllu davimus gielddaide de berrešii rámmamearradusa vuođul oalle darkilit vuhtiiváldit ja dárkut čáhceguovllu dehalaš mearkkašumi ealáhusdoibmi ja dakko bakte guovllu ássiid eallindilálašvuođaide. Dan dihte galggašii plánet movt guovllu čáhcceriggodagat ovddasguvlui galget geavahuvvot nu lášmadit go vejolaš ja vuhtiiváldit ja dárkut báikkálaš earenoamášvuođaid. <em type="bold">3.5 Ovttasbargu bohccobierggu márkanfievrrideamis ja boazoealáhusa oppalaččat </em></p>
<p>Boazoealáhus vásiha dál váddáseamos áigodaga maid ealáhus goasege lea vásihan. Leat máŋga siva dasa. Váldosivvan lea ahte biergohaddi boazoeaiggadiidda lea njiedjan 25% maŋimus jagi. Maiddai ealáhusdoaimma vuođđudeaddji eavttut leat hedjonan danin go oassi guohtuneatnamiin leat guorban. Dilli lea vearranan maiddai earáid eanangeavaheami dihte, go guohtuneatnamat geavahuvvojit eará doaimmaide de boazodoalu doaibmaeavttut gáržot. Vai dilli boazodollui galga buorranit de gáibiduvvodit nana doaimmat ja mearradusat sihke riikka ja riikkagaskkasaš dásis ja earenoamážit ahte davviriikkalaš guoskevaš bealit ovttasdahttet iežast 4 SISRÁHKADUS <em type="bold">4.1 Diehtojuohkinteknihkka </em><em type="italic">4.1.1 Dábálaččat </em>Go guoská dihtorgulahallanoktavuođaid ovdanahttimis de leat máŋga ja iešguđetlágan čovdosa iešguđetge dilálašvuhtii. Dihtorgulahallanoktavuohta sáhttá ásahuvvot juogo jođanisfierpmádagain 5 mii geavaha optihkkalaš fiibera, dábálaš telefovnnalinjjáid, áibbas fierpmi haga omd. go geavahit TV digitala juogadanfierpmádaga. Rádjeguovlluin gaskal Suoma ja Norgga eai odne vel gávdno oppalaš ja beaktilis dihtorgulahallanoktavuođat. Ovdanahttit dakkára lea áibbas dehalaš go jurddaša guovllu ekonomálaš ja geográfalaš sajadaga ja servodatstruktuvrralaš dilálašvuođaid. Suomas stáhtaráđi mearradusas dadjo ahte buot ássit galget sáhttit ávkkástallat guovllulaš oppalaš jođanisfierpmádaga geavaheddjiide heivvolaš haddái. Ulbmil jođanisfierpmádaga strategiijain lea sihkarasttit ahte sierra doaimmat mearriduvvojit guovluide gos olbmmošlogu dáfus ii gánnit hukset komersiálalaš jođanisfierpmádaga. Suoma davimus sámiguovllu ektui leat dát njuolggadusat positiivvalaččat. Ovdalis namuhuvvon oainnu vuođul ekonomálaš ja geográfalaš dilálašvuođa dihte de jođanisfierpmádaga huksen rádjeguovlluin gaskal Norgga ja Suomas lea áibbas dehalaš eaktun, ii dušše guovlluid ealáhusaid ovdanahttimii, muhto maiddai sihkarastit ahte guovllus leat gávdnamis almmolaš bálvalusat. Dát vuolggasaddji lea mealgadis spiehkastus eará guovlluid ektui sihke Norggas ja Suomas. Danin lea dehalaš eaktun jođanisfierpmádaga huksemis dán guovllus ahte sihkarrastta doarvái buori leahtu fierpmádagas. Go lea sáhka almmolaš bálvalusain de doarvái jođanis fierpmádat sáhttašii dagahit vejolažžan ovdanahttit omd. oktasaš bálkámeroštallan-, skuvla- ja telemedisiinnalaš bálvalusaid. Telemedisiinna oktavuođas, de lea dálá fierpmádagain measta veadjetmeahttun elektrovnnalaččat sáddet røntgengovaid. Go lea sáhka ealáhusaid ovdanahttimis de doarvái buorre fierpmádatleahttu dagaha guovllu eanet miellagiddevažžan olgoriikkalaš fitnodagaide. Omd. biila ja deahkkaindustriija geat jurddešit ja barget buvttagárgemin arctalaš dilálašvuođain dárbbašit jođanis ja doaibmilis dihtorgulahallanoktavuođaid iežaset doibmi. <em type="italic">4.1.2 Duohtadieđut </em></p>
<p>Go lea sáhka doarvái jođanis dihtorgulahallanoktavuođas mii geavaha fiibera de dilálašvuohta ovdalis namuhuvvon ákkaid dihte ferte ovdanahttojuvvot davvikalohttas. Suomas lea fiiber juo bidjon sihke Avvili ja Gárasavvoni. Norgga bealde lea fiiberfierpmádat biddjon davas gitta Ivgovuona rádjái Romssa fylkkas. Jagi 2006 mielde de <span type="quote">“jođanisfierpmádatfylkka”</span>, Romsa lea geassan fiibera gitta Finnmárkku rája rádjái. Ruoššas lea fiiber biddjon Murmánski ja Ruoŧas jođanit huksejit fiiberfierpmádaga, ja 2005 galgá leat fiiber buot suohkanguovddážin ja soames smávit báikkiin ge. Finnmárkku fylkkasuohkan lea álggahan prošeavtta <span type="quote">“jođanisfierpmádat Finnmárkkus”</span> mas lea ulbmil ásahit jođanisfierpmádatčovdosa Finnmárkku fylkkas. Prošeavttas árvvoštallet čovdosiid movt čatnat Finnmárkku Ruoŧa, Suoma ja Ruošša fierpmádahkii vai dakko bakte dáhkiidit molssaevttolaš gulahallanvejolašvuođaid. Sierra gulahallanfierpmádat galgá leat ásahuvvon jagi 2006 mielde. Eará guoskevaš dihtorgulahallanoktavuođaid ektui de dilli rievddada. Omd. go lea sáhka jođanisfierpmádagas (dihtorsirddihanleahttu 256 kb/s) mii geavaha telefovdnafierpmádaga dehe juo eará gávdni sisráhkadusa Suoma sámiguovllu váldoneahtas mii juo gávdno buot gielddalaš guovddážiin, muhto bieđgguid guovlluin ii leat dát fálaldat. Sidjiide lea njoazibut fierpmádat áidna molssaeaktu mii geavaha juogo modem dehe mátketelefovnna. <em type="italic">4.1.3 Ovdánanvejolašvuođat </em></p>
<p>Buorre ovdamearka praktihkkalaš ovttasbarggus go lea sáhka dihtorgulahallama ovdanahttimis lea Suoma davimus sámiguovllu ekonomalaš guovllu fierpmádat. Almmolaš bálvalusaid dáhkiideamis leat Anar, Ohcejoga ja Soađegili gielddat čađahan sierra ovdanahttinprošeavtta guovlluneahta ektui. Prošeavtta bakte lea guovlluneahtta ovdanahttojuvvon nu ahte vástida diehtojuohkinteknihkkalaš gáibádusaid nu ahte eanet ovttasbargu suohkaniid gaskkas dál lea vejolaš. Dárkilat ja viidát ovdaneamis de lea leamašan dehalaš viiddidit ovttasbarggu dihtorgulahallanoktavuođaid ektui rájaid rasta. Gielddaid gaskkasas ovttasbarggus goappaš balde rájaid leat digaštallan dihtorfirpmádagaid goappaš guvlui oktiičatnan gaskal Suoma ja Norgga. Vuosttažettin danin vai sáhttet bálvalit báikkáláš dárbbuid. Oktiičatnan ii leat čađahuvvon. Go dán digaštallama loktejit guovllulaš dássái de das lea buoret vuođđu gávdnat vel eanet buori ákkaid ja buorebut sáhttet oktiičatnat fierpmádagaid Norggas ja Suomas. <span type="quote">“Jođanisfierpmádat Finnmárkkus”</span> ovttasbarga fylkka. Dat leat linjjat Romsii, Ruŧŧii, Supmii ja Davvioarje Ruššii.</p>
<p>Ođđajagimánu 1.beaivvi jagi 2004 leat dán neahta huksengolut einnostuvvon leat 185 miljovnna ruvnno oktan dihkáduvvon geinnodagain Suoma ja Ruošša rája rádjái. Máŋga ásahusa, fitnodaga ja heahtedoaimmat gáibidit liige heahtečovdosa jus neahttaoktavuohta boatkana. Dát guoská omd. oljobohkamii, gearggusvuhtii, dearvvašvuođaásahusaide ja energiijaváráiduhttimi. <span type="quote">“Jođanisfierpmádat Finnmárkkus”</span> lea danin ráhkadahttan heahtekártta Finnmárkui. Ollislaš heahtečoavddus siskkaldasat Finnmárkkus šadda máksit liige 120 mill ruvnno. Jus čatnojuvvo fierpmádahkii Suomas dehe Ruoŧas, de heahtečoavddus sáhttá ásahuvvot dáid fierpmádagaiguin, ja Finnmárkkuneahtta ges sáhttá doaibmat heahtečoavddusin Suoma ja Ruoŧa fierpmádahkii. Dát lea jurddešanvuohki mii oažžu stuora doarjaga eará Davviriikkain. Molssaevttolaš fierpmádagat sáhttet maid dagahit ahte golut unnot. Oktasaš heahtečovdosa ásaheamis sáhttet buohkat seastit goluid dán guovllus jus fierpmádagat huksejuvvojit nu ahte nagodit bálvalit dihtorjjohtolaga sturrodaga. Finnmárkku neahtta galga maid čatnojuvvot Polarnet johtasii mii manna Eŋglánddas gitta Nuortalulli Asiai Nordøstpassasjen bakte. Jođas lea jurddešuvvon boahtit gáddái Gállojoga bakte Čahccesullu ja Várggát gaskkas. Ságastallamiin mat leat leamašan Polarnettain, de leat sii rahpan vejolašvuođa čatnat Finnmárkku siskkáldas neahta oktii Polarneahtain. Go dát vejolašvuohta šadda duohtan de das lea stuora mearkkašupmi dasa ahte eará davviriikkat maid sáhttet goalastit iežaset fierpmádagaid dása. <em type="bold">4.2 Girdioktavuođat </em></p>
<p>Doaibmi sisráhkadusas mii sáhttá birra jagi geavahuvvot lea dehalaš mearkkašupmi girdioktavuođaide. Davimus Suoma rádjegielddain leat guokte ođđaáigahas girdigietti, Avvilis ja Eanodagas. Lassaneaddji charterjohtolaga dihte lea girdigiettevisti Eanodagas viiddiduvvon 2003 geasi. Lassaneaddji charterjohtolaga ja eanet mátkkalaččaid dihte lea maid plána viiddidit dan oasi visttis gos mátkkalaččat leat vuolgima/boahtima oktavuođas. Váttisvuohtan girdijohtolagain Eanodagas lea ahte doppe ii leat dábálaš girdijohtolat birra jagi maŋŋil go Finnair jagi 2003´as heaittihi girdima ruđalaš váttisvuođaid dihte. Eanodaga sátnejođiheaddji lea 2003 čavčča Eeanodahkii mearridan ovdanahttinstrategiija ja doaibmaprográmma 2004-2008 áigodahkii. Prográmma dehaleamos vuoruhansuorgi lea mátkeealáhus ja dan ovdanahttin. Dehaleamos eaktun prográmma ollašuhttimis lea ahte jođanit ja álkit beassa dán guvlui. Jus dát eavttut eai ollašuhttojuvvo de eanas prográmma doaimmaid iige sáhtte ollašuhttit. Dáhkideames ja oažžut bistevaš girdioktavuođa Eanodahkii lea doaibmaguovllu dehaleamos gažaldat. Eanodat suohkan ja guovllu mátkeealahusdoallit/oassálastit leat ožžon soahpamuša Söder Airline fitnodagain girdimis Eanodahkii mas lea sáhka guokte girdima vahkus mii lea leamašan giđa rájes, ja mii galgá bistit gitta 2004 loahpa rádjái. Suohkan ja fitnodagat leat čatnan iežaset guhkesáiggi ovttasbargui girdimátkit lágideames ja márkanfievrridit fáldagaid. Ulbmil lea ahte girdima vásihusaid vuođul galget evttohit johtolatministarii ahte girdijohtolat Eanodahkii fas álggahuvvo stáhtalaš fálaldahkan jagi 2005 rájes daid prinsihpaid vuođul maid johtolatministara bargojoavku unnán geavahuvvon girdiruvttuid birra lea evttohan. Guovlu girdigietti lagasbirrasii, masa maid gullet rádjesuohkanat Norggabealde, dagahit oktasaš mátkeguovllu masa gullet viiddis, doaresbeal ávdin guovllut, meahcce ja duottarguovllut ja sámi kultuvra. Guovllu beakkalmasvuhtii váikkuhit nugomat astoáiggevejolašvuođat ja seammalágan (homogena) guovllufuoladeapmi ja davvi Jiekŋaábi earáliigásvuohta. Danin lea dehalaš dagahit girdioktavuođaid álkibun smávvagirdigittide. Guorraseapme ásahuvvo maiddai girdišillju doaibmaguovlluid Norggabealde jus dábálaš girdimat bisuhuvvojit ja ovdanahttojuvvojit. Go guvlui lea álki beassat oaivegávpot guovllus ja Gaska Eurohpas de dat lea áibbas dehalaš jus galggaš nagodit mátkeealáhusa ovdanahttit go leat olgoriikkalaš mátkkošteaddjit geat dagahit suorggádaga ahtanuššama. Ferte dattetge ain bargat ásahit nana nuorta-oarje oktavuođa. Poršáŋggu gielda háliida eanet doaimma girdigiettis Leavnjjas ja birrajagi girdioktavuođa suoma girdijohtolagain Avvilis. Stáhtalaš eiseválddit Norgga ja Suomabealde fertejit ekonomalaš doarjjaortnegiid bakte láhččet rámmaeavttuid vai livččii vejolaš viiddidit dálá girdioktavuođa gaskal Suoma ja Bannak girdigietti Leavnjjas Finnmárkkus vai šattašii birrajagi girdioktavuohta. Dát ovdanahttašvččii ja nannešivččii ealáhuslaš ja kultuvrralaš ovttasbarggu dán guovtti riikkaid/guovlluid gaskkas. Lassin dát daga- <em type="bold">4.3 </em></p>
<p><em type="bold">Luodda- ja johtolatoktavuođat </em></p>
<p><em type="bold">Riikageaidnu 21/E8 </em></p>
<p>Riikkageaidnu 21/E8 mii vuolgá Ruoŧabealde mearrabađaluovttas ja manna Jiekŋaáhpái ja Romsii Norggabealde, lea okta dain váldoluottain mat mannet Norggabeallai Suoma sámiguovllu bakte. Luodda geavahuvvo sihke gálvofievrrideapmái ja olbmuid fievrrideapmái, mii bidja garra gáibádusaid dasa makkar dilis luodda lea. Luotta davimus oassi lea heitot nu movt ovdalis lea čilgejuvvon earenoamážit go luodda lea seagga ja moalkái. Luoddadoaimmahagat Suoma sámiguovllus, Ruoŧas Norrbottenis ja Norggas Rommsas leat ovttasráđiid Durtnosleagi ráđiin (Tornedalsrådet) álggahan ovttasbarggu man ulbmil lea ovdanahttit Riikaluotta 21 (E8) riikkaidgaskkasaš mátkeealáhusluoddan. Luoddadoaimmahagat Suoma sámiguovllus ja Romssas leat maid bargan čielggademiin mas lea sáhka ođasmahttit Riikageainnu 21/E8 gaskal Bállojoga –Gilbbesjávrri – Ivgubađa – Romssa, ja dáid čielggademiid vuođul lea bargu juo dahkkon Norggabealde. Suomas lea luodda dušše ođasmahttojuvvon gaskal Gilbbesjávrri ja riikkarájá. Davviguovllu ovdanahttima várás lea dehalaš ođasmahttit luotta maiddai gaskal Bállojoga ja Gilbbesjávrri. Luotta ođasmahttima golut leat nu stuorrat (sullii 28,6 miljovnna euro) ahte dasa dárbbašuvvo sierra stáhtalaš ruhtadeami. <em type="bold">Bállojohka – Eanodat – Guovdageaidnu – Áltá – Nordkáhppa </em>Riikageainnu 21´as vuolgá váldoluottaa 79 Bállojogas Eanodaga suohkanguovddaža bakte ja viidáset Norggabeallai, Guovdageidnui, Áltái, Jiekŋaáhpái ja Nordkáhppii. Maŋimus jagiid lea johtolat dán luotta mielde lassanan garrasit, earenoamážit gálvofievrrideapmi ja gássa- ja oljobohkaguovlluide Hámmirfeasttas. Luotta kvaliteahta livččii galgan vástidit lassaneaddji johtolaga dárbbuid, mii lea boahtan gássa- ja oljobohkama olis ja mat daidet bistet máŋggaid logijagit. Luoddaoktavuođas lea maid váikkuhus mátkeealáhussii. Luotta earáliggásvuohta lea ahte dan mielde besset mátkkalaččat Nordkáhppi, alla váriide ja sámekultuvrii. Goappaš bealde riikkarája leat báikkálaš oassalastit gergosat ovttasbargat dán ektui. Luottas lea maid stuora mearkkašupmi Eanadoaga suohkanguovddáža lagas birrasiidda ja Norggabelde guovlluide lahka Guovdageainnu, ja galggašii danin vuoruhit ovdanahttit dán suorggi. <em type="bold">Doaresoktavuođat </em></p>
<p>Davvi-Suoma doaresoktavuođaid ovdanahttimis lea stuora mearkkašupmi sihke báikki olbmuide ja olles davvikalohtii. Ođđa luottat dagahit báikki olbmuide buoret vejolašvuođa doaimmahit ealáhusaideaset, omd boazodoalu, eanan- ja vuovdedoalu ja mátkeealáhusa. Doaresoktavuođat</p>
<p>Báikkálaš suoma-norgga oktavuođaid ja ealáhusaid dihte de lea dehalaš buoridit luoddaoktavuođa gaskal Njellima ja Girkonjárkka, mii juste dál lea hui váilevaš. Iešguđetge ovdanahttinvejolašvuođaid gaskkas lea luodda Báhčaveailagi čađa šaddan eanet miellagiddevažžan. Bures doaibmi luoddaoktavuohta mearkkaša mealgat buoret beasatlašvuođa dan guvlui mii lea nuorttabealde Anarjávrri ja Vätseri meahcceguvlui, ja das lea maid stuora mearkkašupmi guovllu eanandollui, meahccedollui, guolásteapmái, boazodollui, muorraindustriiji, ruvkedoibmii ja mátkeealáhussii. Vejolašvuohta ahte oažžut luotta lea čielgagduvvon máŋgga oktavuođain vássan jagiin. 2002-2003 álggahuvvui suoma-norgga gaskkas ovttasbargu ja dan oktavuođas čađahuvvui sierra ovdabargu mas galge čielggadit eiseválddit oainnu boahttevaš ođđa riikageidnui. Dalle sohpe álggahit prošeavtta mas galge plánet luotta. 2004 álggahedje oktasaš prošeavtta Suoma ja Norgga eiseválddit gaskkas, man interreg ruhtadii oasi, vai galge ođasmahttit ovdalis ráhkaduvvon plánaid ja čađahit ođđa váikkuhusguorahallama. Ulbmil lea ahte diet bargu galga gárvvistuvvot 2005 loahpa rádjái. Buohtalasat dasa galget maid ráhkaduvvot dárkilis luoddaplánat. Luodda Báhčaveaji bakte lea plánejuvvon mannat álbmotmeahci čađa. Norgga biraseiseválddit árvvoštallet dál oppalaš dásis, movt, <span type="quote">“suodjaleami”</span> ja <span type="quote">“geavaheami”</span> galga sáhttit ovttastahttit. Maiddai dakko gokko luodda ii mana álbmotmeahci čađa leat dehalaš ovttasbargobealit; váikkuhusat johtolahakii, slájat, (omd gyro), gollu, rádjeguovllulaš rádjebearráigeahču (referansefealta), ja oktasaš mátkeealáhusplánen. Sáhttet maiddai leat ođđa čuolbmabealit, nugomat plánet ja hálddašit ođđa suodjaluvvon guovlluid (suodjemeahcci – omd Ittunjárga) ja vejolaš ásahit ođđa arealavugiid (hálddašanvugiid) rádjeguovllulaš biras – hástalusat davvin. Oktasaš bargut čázádatbealde leat: johkaovddešteapmi, luossahálddašeapmi og – dikšunbargut. <em type="bold">Ohcejohka – Njuorggán ja Gámasjohka – Gáregasnjárga </em>Mátkeealáhus, háhkamat Davvi-Norggas, rádjegávppašeapmi, gielddaássiid vejolašvuohta vánddardit, ovttasbargu rádjeguovlluin ja ealáhusprošeavttaid ektui de lea áigeguovdil ovdanahttit Njuorggán luotta ja stuorit divodemit Gáregasnjárgga luottas. Alaköngäs Deanujogas, mii lea okta Eurohpa dehaleamos gáddebivdobáiki, mii lea Njuoggán luotta guoras. Luodda guoras doaluid oktavuođas Alaköngäsis sáhta bivdoturisma šaddat beaktilat ja fuoladeapmi buoriduvvot ja dan 5 NORGGAÁITTARDEADDJI </p>
<p>Ohcejoga gielda lea árvalan sierra Norggaáittardeaddji áššin mat gusket rádjeovttasbargui. Ulbmil lea ahte Norggaáittardeaddji galga fáluhit máŋggabealát áššedovdi- ja oktavuođabálvalusaid smávit ja stuorebuš fitnodaga ja ahte dat galga leat oktavuođaolmmoš rádjerastildeaddji barggahusgažaldagain. Dasa lassin galga Norggaáittardeaddji ovddidit dábálaš oktasašbálvalusa suohkaniidda rádjeguovlluin ja dábalaččat plánet, ovttastahttit ja veahkehit buot rádjerastildeaddji prošeavttaid ja doaimmaid. Jurdda lea ahte virgi galga sajáiduvvot Ohcejohkii, muhto áittardeaddji doaibma galga sáhttit ávkkástallojuvvot olles guovllu gielddain. Prošeaktaárvalusain leat bargamin ja gieđahallojuvvo Suoma sámiguovllu fylkkas. Jurdda lea ahte prošeakta galga bistit golbma jagi, ja plánejuvvo 2003 – 2006 áigodahkii. Prošeaktagolut leat meroštallojuvvon 220 000 Euroi. Ulbmil lea ahte Lapplands forbund, Ohcejoga ja Soađegili gielddat ja oktasaš gielddaidovttastus Pohjois-Lapin kuntayhtymä ruhtadit prošeavtta. Prošeavtta jođihanovddasvástádus galgá leat Ohcejoga gielddas. Norggaáittardeaddji álggaheapmi Suomabealde galggaše Norggabealde dustet dan ládje ahte sii ásahit sierra Suomaáittardeaddji. Áittardeaddjit berrejit oktiiheivehit rádjegielddalaš ovttasbarggu joatkaga ovttas báikkálaš, guovllulaš ja riikadási eiseválddiiguin iešguđetge riikkas ja bearráigeahččat ahte jurdagat ja doaimmat mat rapporttas evttohuvvojit joatkašuvvet nu heivvolaččat ja ulbmilaččat go vejolaw vai šadda ávkin goappaš riikkaide. 6 ČOAHKKÁIGEASSU</p>
<p>Rájarasta ovttasabrgoprošeakta gaskal Suoma ja Norgga lea lágiduvvon hui govdadit. Goappaš riikkaid departemeanttat, geat ovddasvástidit suohkanlaš gažaldagaid ja doaimmaid, leat jođihan ja lágidan prošeavtta, muhto čađaheamis leat goappaš riikkaid davvi rádjeguovlluid oassálastit leamašan mielde. Guovllu suohkanat, fylkkat ja goappaš riikkaid Sámedikkiit leat maid oassálastan. Dákkar lágidanhámi olis čuvvot dat váttisvuođat maid prošeakta lea gieđahallan ja masa lea evttohan čovdosiid mat lea oalle viidát ja oalle hástaleaddjin. Prošeavttas leat vuoruhan ovddidit dakkar gažaldagaid ja áššit main lea báikkálaš ja konkrehta vuolggasadji ja evttohusaid hápmemis leat váruhan ahte doaimmat leat nu čielgasat ja beaktilat go vejolaš báikkálaš dási ektui. Prošeavtta ovdanahttinevttohusat guoskkahit máŋga hálddašan- ja oassalastindásiid – muhttun evttohusat sáhttet mearriduvvot juogo báikálaš dehe guovllulaš dásis, eará bealit fas gáibidit guovddáš eiveválddin mearrádusaid ja earát fas buot dáid oassalastit ovttasbarggu bakte. <em type="bold">Oahpahus ja kultuvra </em><em type="italic">- Vejolašvuođat lohkat dárogiela Suoma davimus sámiguovlluin berrejit buoriduvvot. Vuordimis dát eaktuda čuovvovaš beliid: -Dárbbašuvvojit eanet dárogielat oahpaheaddjit. Dárogielat oahpahus berre leat oassin oahpaheaddjioahpahusas. -Oahppogirjjit ja eará oahpponeavvut mat dárbbašuvvojit dárgielat oahpahusas berrejit maid leat gávdnamis Suomas. Dás berre hoahpuhit oahpponeavvoháhkama. -Vejolašvuođat válljet dárogiela vuođđooahpus- dehe logahagas berre lassanit. Berrešivččii maid iskkadit vejolašvuođa oahppat dárogiela Suomas juogo A1- ja/dehe B1 – giellan, - Suomagiela árvu Finnmárkkus berre buoriduvvot. Lea dárbu lasihit suomagielat kurssaid. Maiddai dárbbašuvvojit eanet suomagielat oahpaheaddjit. - Ovttasbarggu nannemis oahppoahussuorggis berrešii ovttastahttit riikkaid oahppoplánaid ja/dehe ráhkadit oktasaš oahppoplánaid. Danin evttohat ahte oahpahuseiseválddit iešguđetge riikkas veardádallet iežaset oahppoplánvuođu dan olis barget oahpoplánaid vuođu ovttastahttit. Dát dagahivččii vuođđo- ja logahatoahppu šattašii sihke ovttalágan ja oktasasaš, mii fas dagahivččii ohppiide buort vejolašvuođa oahpu dáfus vádjolit rájáid rastá. Go livččii oktasaš vuođđu de rádjeguovlluid gielddaide livččii álkit oažžut oktasaš oahppoplánaid vuođđooahpahussi ja logahatoahpahussi, earanoamážit sámegielat oahpahussi mas lea sáhka seamma gielas ja kultuvrras. - Ovttastahttit oahppoplánaid buot dásin </em></p>
<p><em type="italic">Váttisvuohtan odne lea go oahppoplánat eai leat ovttastahttojuvvon. Oahppoplánaid ovttastahttimis berre oppa sámi peršpektiiva deattuhuvvot. Ferte váldit vuođu das mii golmma riikka (ja Ruošša) sápmelaččaide lea oktasaš. Go ovttastahttá oahppoplánaid de šadda álkibut ovdanahttit sámi oahpponeavvuid vai daid sáhttá geavahit buot golmma riikkain. Go váilot oktasaš oahppoplánat de dat eastada ovttasbarggu ovddasguvlui. Dehalaš ággan ovttastahttit oahppoplánaid, ja dakko bakte buoridit oahpponeavvobuvttadeami, lea ahte dalle sáhttašii buorebut ávkkástallat olmmošlaš návccaid. Čeahppes olbmot geat máhttet oahpponeavvuid ovdanahttit váilot. Ovttasbargu ja ovttastahttin šadda vuoitun buot golmma riikkaide. Lea dárbu ovttastahttit oahpoplánaid ámmátoahpahusain, nugomat oahpaheaddjioahpoahusas. Dát dagahivččii seammalágan oahpaheaddjioahpu ja studeanttat sáhttet váldit oasi oahpu ovtta riikkas ja nuppi oasi ges eará riikkas. Lea dárbu ovttastahttit oahppoplánaid alit dási sámegieloahpahussi dáid riikkain. Dát dagahivččii ovttalágan alitdási sámegieloahpahusa ja studeanttat sáhttet váldit oasi oahpu ovtta riikkas ja nuppi oasi ges eará riikkas. Livččii dárbu álggos ovttastahttit oahppoplánaid sámegielat fágii, danin go dat lea fága mas buot golmma riikkain sáhttá váldit oahpu gitta doaktárgráda dássái. - Oktasaš ruhtadeapmi ja oahpponeavvuid ovdanahttit (maiddái Ruoŧain) </em></p>
<p><em type="italic">Vuoitun lea earenoamážit olmmošlaš návccaid jierpmálaš geavaheames. Lassin lea maid nana ekonomalaš vuoitun. Dan sadjai go seamma fágii ráhkaduvvojit girjjit buot golmma riikkain, de sáhttá buvttadit oahppogirjjiid mat leat heivehuvvon oahpahussii buot golmma riikkain. Ovttastahttit pedagolalaš prinsihpaid sámi pedagogihka oahpahussi/ovdanahttimi Ovddasguvlui ferte ovdanahttit sámi pedagogihka, mii válda vuođu árbevirolaš máhtus ja dan vuogi mielde lahkonaddat iešguđetge pedagodalaš gažaldagaid. - Ovdanahttit oahpponeavvuid alit oahpahussii - Ovttastahttit alit oahpahusa ja dutkama </em></p>
<p><em type="italic">Lea dárbu ovttastahttit dutkama ja alit oahpahusa. Dát mearkkaša ahte olles sámi peršpektiiva galga buorebut boahtit oidnosii. Maiddai lea dehalaš ávkkástallat dan máhtu mii juo lea sámi servodagas ja mii lea seammalágan buot golmma riikkain. Dát lea áibbas daid ulbmiliid ja mearrádusaid mielde maid Sturadiggi bijai go mearridi St. dieđahusa alit oahpahusa ja dutkama birra. - Virgelohpi bálkkáin gárvvistit oahpponeavvuid ja daid almmuhit. </em></p>
<p><em type="italic">Evttohus mielddisbukta ahte galga juolluduvvot doarjja fágaolbmuid luvvet barggustis gaskal 2 ja 6 mánu áigodahkii gárvvistit ja álmmuhit oahpponeavvuid. - Ohcejoga sámi logahaga doaimma nannemis ja oažžut nannoset vuođu dán doibmi, de evttohuvvo ahte logahat hálddahuslaččat sirdojuvvo Sámiguovllu oahpahusguovddáža vuollásažžan, muhto nu ahte logahaga oahpahus bisuhuvvo Ohcejogas. Das evttohuvvo ahte oahpahusdepartemeanta, oahpahusstivra ja sisriikkaáššit departemeanta álggahit čielggadeami ášši birra Suomas. Go čielggadusain barget de galget Ohcejoga gielda, Sámiguovllu oahpahusguovddáš ja Sámediggi beassat cealkit oainnuset áššái. - Suomas evttohuvvo ahte ruhtasupmi mii lea várrejuvvon sámegielat oahpponeavvuide berre lasihuvvot go dárbu ja beroštupmi sámegilli ja sámi oahpahussi lea lassanan ja go lea dárbu ovttasbargat davviriikkalaš terminologiija ovdanahttimin. - Go ovttasbargu oahpahusain sámegilli ja sámegielas ovdanahttojuvvo de lea dehalaš searvat dan bargui maid Sámi parlamentáralaš ráđđi lea álggahan ja mii čielggada sámegielat mánáid oahpahusa davviriikkain. Dán barggu bohtosiid galgat ávkkástallat ovdanahttindoaimmaid plánemis. </em><em type="bold">Sosial- ja dearvvašvuođabálvalusat </em><em type="italic">- Dás evttohusso ahte departemeanttat mat Suomas ja Norggas ovddasvástidit sosial- ja dearvvašvuođaáššit álggahit oktasaš prošeavtta man bakte ovdanahttet rájarasta ovttasbarggu sosial- ja dearvvašvuođasuorggis. Ulbmil lea buoridit sosial- ja dearvvašvuođabálvalusaid davimus guovlluin. Okta vuoruhansuorgi lea ahte sámegielat bálvalusat galget lasihuvvot. Prošeavttain lea maid ulbmil gávdnat heivvolaš doaibmavugiid ja earenoamážit čielggadit rievttalaš ja ruđalaš beliid go lea sáhka bálvalusain nuppi bealde rájá, oktasaš bálvalusbuvttadeapmi ja eará vejolaš ovttasbargohámit. - Lassin evttohuvvo maid báikklaš dásis álggahit earenoamáš prošeavtta, vuođđobálvalusaid rádjeovttasbargobuohtalasti (koordinahtora). Erohus Norgga ja Suoma áittardeaddji doaimmaide man birra leat čállán 5.kapihttalis galgga rádjeovttasbargobuohtalasti leat áššedovdi ja oktavuođaolmmoš áššin mat gullet sosial- ja dearvvašvuođabálvalusaide rájáid rasta. Buohtalastti galga ráhkadit čilgehusa iešguhtege riikka bálvalusvuogadagaid birra oktan dieđuidguin oktavuođaolbmuid birra, čohkket dieđuid ovttasbargofierpmádaga birra ja čielggadit juridihkkalaš beliid ovttasbarggu čađaheamis. Lassin galga buohtalastti maiddai čielggadit áššit mat gusket divššohačča/áššehačča dilálašvuhti ja kártet bargit lonahallan vejolašvuođaid. Jus dilálašvuohta dan eaktuda, de son galga ovddidit ášši eará áššedovdái. Go čielggadat iešguhte ruhtadanvejolašvuođaid de lea dehalaš geahčadit - Dán guovllu báikkalaš eiseválddiide, lassin riika eiseválddit guovddašhálddahusas, geain lea ovddasvástadus dihtorgulahallama ovdanahttimis, evttohuvvo ahte ásahuvvo jođanis dihtorgulahallanfierpmádat, ja earenomážit vejolašvuođaid ektui ahte hukset ja buoridit sisráhkadusa rája rasta. Dán oktavuođas berre earenoamážit vuhtiiváldit daid vejolašvuođaid mat Polarnehtas juo leat dihtorgulahallanfierpmádaga ovdanahttimis. - Suoma gulahallanministeria ektui evttohat ahte girdioktavuohta Eanodaga girdigiettis fas álggahuvvo jagi 2005 rájes, daid prinsiphpaid vuođul maid gulahallanministeria bargojoavkju lea evttohan girdiruvttuid hárrái mat unnán geavahuvvojit. - Suoma luoddahálddašaneiseválddide ja báikkálaš eiseválddiide evttohuvvo ahte ovttas álggahit plánet buordit luotta gaskal Bálojoga ja Gilbbesjávrri lassin luottabuorideami gaskal Ohcejoga- Njuorggána ja Gápmasa-Gáregasnjárgga. Eiseválddiide báikkálaš dásis goappaš riikkain evttohat ahte sii ovttas plánegohtet ovdanahttit luotta gaskal Bálojoga-Eanodaga ja Kyrkby-Guovdageainnu earenoamáš turismaluoddan. Dás evttohat čielggadit vejolašvuođa álggahit dien barggu sierra prošeaktan. Suoma luoddadoaimmahahkii lea dehalaš deattuhit man dehalaš luoddaoktavuođa, omd. gaskal Repojoga ja Kuttura ja gaskal Njunnasa ja Pokka lea guovllu ovdanahttimi, ja ahte lea dárbbašlaš oažžut luotta nu fargga go vejolaš. </em><em type="bold">Eara ovddidanevttohusat </em><em type="italic">- Viiddis dulkabálvalusaid geavaheamis lea stuora mearkkašupmi ovttasbarggu ovdáneamis ja mearkkaša maid ollu liigegoluid ovttasbargoguimmiide. Lassin dulkahattiide boahta vel 24% lassiárvodivat (momsa) Norggas ja 22% Suomas. Das lea alla golut easttan rádjerasta doaimmaide. Danin evttohat riikkaid guovddaáeiseválddiide ahte dulkonnbálvalusaid ovddas dán guovllus ii dárbbaš máksit momsadivada. - Ovttasbarggu kártemis leat boahtan ovdan dieđut mat duođaštit erohusaid riikkaid lágain. Erohusat leat nugomat skuvlaborramuš vuođđoskuvllas dehe gielddalaš mánáidgárddis, mánáidjoavkkuid sturrodat mánáuidgárddis, gáibádusat oahpaheddjit oahppoduogážii jus jurddeša ovttasgeavaheapmái jna, mii dagaha váttisin lágidit </em></p>
</body></document>
