<document xml:lang="sme" id="no_id">
  <header>
    <title/>
    <genre code="admin"/>
    <author>
      <unknown/>
    </author>
    <translator>
      <unknown/>
    </translator>
    <translated_from xml:lang="nob"/>
    <year>2001</year>
    <wordcount>12681</wordcount>
    <conversion_status type="standard"/>
    <availability>
      <free/>
    </availability>
    <multilingual>
      <language xml:lang="nob"/>
    </multilingual>
    <metadata>
      <uncomplete/>
    </metadata>
    <version>XSLtemplate  1.9 ; file-specific xsl  $Revision: 1.15 $; common.xsl  $Revision: 154948 $; </version>
  </header>
  <body>
    <p>Ovdasátni </p>
    <p>«Fra bruker til borger» (geavaheaddjis boargarin) oanehis oassi lea geahččaleapmi fáluhit buori oahpisteami čielggadeapmái mas leat 330 siiddu. Čielggadeamis lávdegoddi  bures  govvida  doaibmahehttejuvvon  olbmuid dilálašvuođaid buot servodatsurggiin. Lávdegoddi maiddái dárkilit gieđahallá norgga lágaid ja riikkaidgaskasaš  geatnegasvuođaid.  Čilgehusat  eai  guoskahuvvo dán oanehis čállosis. Oanehis oasis lávdegoddi deattuha árvvoštallamiid ja evttohusaid. Son guhte hálida vuđđoleabbot dieđuid ferte lohkat NAČ-girjji. Vai šaddá álkit sidjiide geat maiddái háliidit lohkat «Fra  bruker  til  borger»  (olles  girjji),  lea    kapihttaliin seamma namma ja nummar. Dát lea dagahan ahte oanehis čállosis ii leat NAČ kapihttal 2, mii lea čoahkkáigeassu.</p>
    <p>1 Fápmudus, čoahkádus ja lávdegotti bargu </p>
    <p>Lávdegotti bargofápmudus lea hui viiddis ja sisttisdoallá govdadit beali čuolmmain. Lávdegoddi galgá earret eará  árvvoštallat  iešguđetlágan  áigumušaid  ja  doaimmaid main lea ulbmil oláhit olles oassálastima ja dásseárvvu. Lávdegoddi galgá čilget ásahuslaš ja struktuvrralaš  rámmaid  maid  doaibmahehttejuvvon  olbmot  vásihit iešguđetge guovlluin ja iešguđetge muttuin eallimis.  Lávdegoddi  galgá  árvvoštallat  leatgo  doaibmahehttejuvvon  olbmuid  vuoigatvuođat  bures  vuhtiiváldon, ja leago vuoigatvuođaid deattuheapmi lágas doarvái buorre reaidun joksat mihtuid. Lávdegottis leat leamašan čuovvovaš lahtut: Lávdegoddi lea ipmirdan fápmudusa nu ahte galgá vuostažettiin  geahčadit  politihkkalaš  mearrádusaid  ja praktihkkalaš doaimmaid, heivehuvvon doaibmahehttejuvvon olbmuide ja makkár eastagat leat birrasis. Danin  gažaldagat  mat  gusket  geahpiduvvon  doaibmanávcca  dálkkaslaš,  psykologalaš  ja  pedagogalaš  dálkkodeapmái unnán dás guoskkahuvvojit, eaige gažaldagat mat gusket eastadeapmái dehe suokkardallami- ja dálkkodancuggii.</p>
    <p>Doaba doaimmashehttejupmi </p>
    <p>Doahpaga  doaimmashehttejumi  birra  cealká  lávdegoddi ahte dat lea nu máŋggabeallásaš ahte dárbbaša máŋga  doahpaga:  geahpiduvvon  doaibmanákca  dehe doaibmagáržžideapmi mearkkaša ahte rumašlahttu váilu, dehe lea vaháguvvon, dehe leat váilevašvuođat rupmaša  psykologalaš,  fysiologalaš  dehe  biologalaš  doaimmain. Doaibmahehttejeaddji  dilalašvuohta  čilge  váilivuođaid dehe vearrivuođaid mat leat ovttaskas olbmo eavttuin  ja  birrasa  ja  servodaga  gáibádusain  doaibmama ektui, surggiin mat leat dehálaččat iešheanalis ja sosiálalaš  dilalašvuođa  ásaheamis  ja  bisuheamis.  Go  atná doaibmahehttejuvvon  namahusa  olbmuid  birra,  de čujuhuvvo  ahte  sin  praktihkalaš  eallin  garrasit gáržžiduvvo váilivuođas ja vearrivuođas mat leat eahpiduvvon doaibmanávcca dihte ja servodaga/birrasa gáibádusain.</p>
    <p>Doahpagat dásseárvu ja ollásit oassálastin </p>
    <p>Politihkas doaibmahehttejuvvon olbmuid ektui lea loahpalaččat  sáhka  demokratiijas.  Das  lea  sáhka  servodateallima oassálastimis, ja ahte buohkat leat seamma árvosaččat. Dásseárvu govvida vuođđudeaddji ovttaárvosašvuođa norpma- muhto ovttaárvosašvuohta ii mearkkaš ahte buohkat leat seammaláganat, dehe galget meannuduvvot seammaládje. Formálalaš  seammaláganvuohta  ii  leat  doarvái  dásseárvvu oláheamis, mihtun ferte leat duođalaš dásseárvu. Lávdegoddi dulko dásseárvvu mihtu ahte lea seamma  máŧolašvuohta,  mii  mearkkaša  ahte  buohkain duođaid  galget  leat  seamma  vejolašvuođat  eallimis  ja oassálastimis. Olles oassálastin ferte mearkkašit vejolašvuođa  iežas  eavttuid  vuođul  searvat  servodahkii mas lea sadji iešguđetlágan doaibmavugiide. Váldohástalusat  olles  oassálastima  ja  dásseárvvu oláheamis leat čadnojuvvon servodathábmemii. Galget go dát mihtut vuhtiiváldojuvvot, de dat eaktuda sihke resursaid  ja  gelbbolašvuođa.  Riekti  oassálastit  servodateallima  lea  vuođđudeaddji  olmmošvuoigatvuohta. Dán dilis ii leat ekonomiija nu dehálaš, vaikko ressursadilli sáhttá dagahit guhkit áiggi mihtuid oláhit. Lágideapmi, oláheapmi ja ollislaš hábmen </p>
    <p>Otná norgga servodat ii leat hápmejuvvon buohkaide, hábmema  vuođđun  lea  buresdoaibmi  servodatássi  atnon. Vaikkuhus go álbmoga girjáivuohta ii leat atnon vuođđun, lea servodat mas oallu doaibmahehttejuvvon olbmot  vásihit  olmmošráhkaduvvon  easttagiid.  Dáid easttagiid  sáhttá  geahpidit  earenoamáš  láhččemiin. Dát  mielddisbuktá  liigegoluid,  main  livččii  sáhttán eretbeassat. Go lávdegoddi atná doahpagiid oláheapmi ja lágideapmi lea dainna ipmárdusain ahte oláheapmi ja  lágideapmi  galgá  leat  dábálaš  ja  fátmmastit  buohkaid. Oláheapmi buohkaide lea servodatlaš vuoigatvuohta ja galgá prinsihpalaččat leat olámuttos váldočovdosiid bakte. Universealla hábmen lea hábmen - ja plánenstrategiija mii deattuha dásseárvvu dehálaš beallin servodaga fysalaš hábmemis. Buktagat, visttit, olgobiras ja fievrrut  galget leat hápmejuvvon nu ahte čovdosat leat ávkkálaččat  ja  anihahtti  buohkaide.  Čovdosat  galget dagahit dásseárvvu buohkaide vuođđohábmemis, iige galgga dárbbašit ásahit liigečovdosiid.</p>
    <p>Olmmošárvu, solidariteahta ja servodat buohkaide </p>
    <p>Lávdegotti  árvosaš  vuođđu  čilgejuvvo  lávdegotti  fápmudusas,  mii  ges  válda  vuođu  odná  ulbmiliin  politihkas doaibmahehttejuvvon olbmuid ektui. Ii dáidde leat mearkkašahtti  ideologalaš  soahpatmeahttunvuohta ulbmiliid  nalde,  ja  árvosaš  hástalusat  eai  leat  čadnon dárbbuide ideálaid ođasmahttit. Váldohástalus lea ahte ideálat  soames  háve  leat  dego  rámponsánit  maid  eai áibbas váldde duođas. Váldohástalusas lea maid árvosaš  bealli,  mii  lea  čadnon  dasa  maid  sáhttá  gohčodit čielga ja bistevaš árvvut, dehe rabas ja čiegus árvvut. Rabas árvvuiguin oaivvildit árvvuid masa dorvvástit, ja  mat  gessojit  ovdan  ulbmilčuoggain    dehe  cealkámušain  árvvuid  birra.  ‚iegus  árvvut  eai  namuhuvvo, eaige leat unnit dehálaččat dasa maid geavatlaččat bargá.  Nugomat  go  ránnjágottis  garrasit  vuostalastet  go doaibmahehttejuvvon olbmot fárrejit ránnjágoddái, seammásgo garrasit vuostalastet ahte sis leat heajos miellaguottut  doaibmahettejuvvon  olbmuide.  Baicca čuožžuhit ahte doaibmahehttejuvvon olbmot eai heive ránnjágoddái,  omd.  váilevaš  biilaguođđinsajit  dihte  ja heivetmeahttun olgonastinguovlu jna. Váttisvuođat  rabas  ja  čiegus  árvvuid  ektui  leat  dattetge  čadnon  dasa  maid  gohčodit  eará  dilalašvuođaid dajakeahttes  vuoruheamit  -  dilalašvuođaide  mas  eai leat nu dihtomielalaččat. Das sáhttet leat má1ga hámi: Okta hápmi sáhttá leat «buot maid ii obage jurddeš». Go  čoahkkinlatnja  lea  nu  ahte  juvlastuologeavaheaddjit  besset  dohko,  muhto  eai  sártnestulluide  eai  leat jurddašan  ahte  logaldalli  sáhttá  čohkkát  juvlastuolus.</p>
    <p>Ollu dákkár ovdamearkkat gávdnojit, ja oallugat dáidet dohkehit  ahte  leat  vajálduhttan  dehe  unna  meattáhusaš  mii  lea  sivvan.  Váttisvuohtan  lea  go  meaddádat šaddet vierrun, go de ii šat leat meaddádat. Dat ahte álelassi vajáldahttá vuhtiiváldit olmmošlaš erohusaid  obbalaččat  šaddá  oassin  min  servodaga struktuvrras  ja  danin  oassin  servodaga  árvovuogádagas.  Lávdegoddi  lea  barggustis  oaidnán  dehálažžan dovddusindahkat árvovuogádaga dajakeahtes oasi. Dieđuin das movt servodat lea hálddašan doaibmahehttejuvvon  olbmuid  gávdnat  ollu  ovdamearkkaid  ja čilgehusaid mat duođaštit ahte olmmošárvu ii leat vuhtiiváldojuvvon.  Doaibmahehttejuvvon  olbmuid  olmmošárvvu  suodjaleapmi  dárbbaša  earenoamáš  fuomášumi,  maiddai  čiegus  árvvuid  ektui.  Govadahkan lea duppalvuohta mii lei mihtilmas guoktelogát čuohtejagi  álggus.  Nuppi  bealde  ortnegat  mat  dađistaga ásahuvvojedje ja mat šadde buresbirgenstáhta dovdomearkkat, ja nuppi bealde ges garra oassálastin eugenalaš  ja  árbehygienalaš  jurddašeamis,  man  dábáleamus  doaimmat  ledje  interneren  ja  steriliseren.  Riikkaidgaskkasaččat lei dát áigodat go ceggejedje stuora institušuvnnaid  (ásahusaid)  doaibmahehttejuvvon  ja psyhkalaš buohcci olbmuid váste. Dehalaš vuođđojurdda lea ahte olmmošárvvu ii sáhte mihtádallat. Soames oktavuođain sáhttá dattetge jearrat ahte iibat leat juste mihtádallan mii dáhpáhuvvá ea.ea.  olbmuid  doaibmanávcca  vuođul.  Guhkit  áiggi lea juo leamašan dakkár jurdda ahte «downsyndrom» buohcci olbmuide eai sáhttán transplanteret ođđa monimuččaid. Ákkat ledje praktihkalaččat, muhto jáhkkimis  lei  diet  obanassige  amas  jurdda.  Maŋŋil  vuosttašmonimušsirdima soames jagi áigi Riikabuohcciviesus lea čuohpadeapmi dahkkon dávjjibut ja vásáhusat buorit. Gažaldagas  ahte  galgágo  dohkehit  aborta  eugenismma  dihte  lea  ges  nubbe  ehtalaš  hástalus.  Dálá abortaláhka dohkeha aborta gaskal 12.ja 18 vahku go lea ballu ahte mánná sáhttá oažžut várálaš dávdda. Dát fátmmásta oallu dilálašvuođaid mat eai heive eallimii, muhto  maiddái  dili  mas  lea  ballu  ahte  mánás  sáhttá leat doaibmahehttejupmi. Go dál gávdnojit dálkkodan vejolašvuođat, de šaddá lagas čanastat gaskal ohkediagnostihka ja selektiivvalaš aborta. Lea váttisin go ságastallan mii guoská ohkediagnostihkkii ja abortii maŋŋil 12’at.vahku ii guoskkat ehtalaš bealli, muhto dušše deattuha eastadeaddji dearvvašvuođasuodjalusa. Dás ii leat vuođđu sivahallat váhnemit geat čađahit aborta danin go leat oassin sirrenprošeavttas,  seammásgo  iige  leat  vuođđu  jáhkkit ahte doaktárat geat ovddidit ja atnet ohkediagnostihka eai bargga sihkarasttit ahte eanemus mánát riegáduvvojit  dearvvašin.  Muhto  servodatdásis  sáhttá  váikkuhussan leat ahte abortalága vuođul ogis mas lea doaibmahehttejupmi ii leat seamma riekti go earáin. Otná  áiggis  go  teknihkkalaččat  lea  vejolaš  doaimmahit  dan  mii  ovdal  sihke  buriid  ja  baháid  bealis  lei jahkkitmeahttun, de lea dehálaš ahte leat lágat ja vierut mat eai geanohuhte ja goarit min oainnu ahte buot olbmot leat seammaárvosaččat eaige badjelgehččojuvvo.  Lávdegoddi  oaidná  hui  dehálažžan  doalahit digaštallama áššin mat gusket dálkkaslaš teknologijii, dearvvašvuođabálvalusa  vuoruhemiide,  olmmošárvui ja ovttaárvosašvuhtii. Loahpadettiinlávdegoddi čujuha ahte integreren doahpagis leat muhtun váttisvuođat mat lea vuođđun dasago oallugat ákkastallet eret molsut doahpaga. Sátni integrerejuvvon lea ain anus – otná bajásšaddi mánáid birra. Sátni atno dego jurdilkeahttá olbmuid birra geat gullet jovkui geaidda servodat ovdal lei ásahan earenoamáš ortnegiid dehe gos soapmásat oaivvildedje ahte sii dárbbašedje earenoamáš bálvalusaid. “Min klássas leat  25  oahppi,  guovttis  dain  leaba  integrerejuvvon», lea  okta  vuohki  movt  čilget  ahte  ii  leat  nu  diehttelas ahte dát guovttis maid gullaba klássii. Oallugat háliidit danin  molsut  integreren  sáni  inkluderen  sátnin,  vai dakko bakte deattuhit ahte doaibmahehttejuvvon olbmot eai galgga sisačálihuvvot gosage – muhto ahte sii leat. Doahpamolsumis  lea  maid  eará  bealli:  Integreren sátni atno go galgá soapmása doalvvuhit gosanu, omd. dábálaš  skuvlii,  muhto  nu  ahte  skuvllas  eai  rievdat maidege. Dat mii deattuhuvvo lea dan maid doalvvuha sisa, iige dohko gosa doalvvuhuvvo. E1glánddas lea integreren sihke doaba ja prográmma  movt  rievdadit  skuvlla  dehe  eará  servodatásahusaid  vai  buorebut  heivejit  buot  olbmuide.  Inkluderen mearkkaša  ollislašvuođa  rievdadit  nu  ahte  buohkaide lea  sadji,  ja  ovddasta  nie  geahččanguovllu  rievdadeami.  Danin lea oktavuohta gaskal inkluderendoahpaga ja ođđaáigasaš ipmárdusas doaimmashehttejumi ektui. Lea  maid  čanastat  strategijii  mii  gullá  dasa  maid gohčodat oppalaš hábmen.</p>
    <p>Duogáš ja ovdánahttindovdomearkkat. </p>
    <p>Doaimmat  doaibmahehttejuvvon  olbmuide  leat  leamašan oassin čálgopolitihkas, muhto eai leat goassege leamašan guovddážis. Norgga sosialpolitihka ovdáneamis  lea  dahkkon  nu  ahte  dađistaga  eanet  veahkkedárbbašeaddji joavkkut veahkehuvvojit eret gefiidkássas  ja  šadde  sierrafuolahusa  ja  sierrakágaid  vuollái. Oppalaš doaimmat heivehuvvon olbmuide geain ledje doaibmaváttisvuođat eai vuoruhuvvon.  «Lov om blinde og vanføre» (Láhka čalmmehemiid ja lámisolbmuid birra) 1936 rájes fátmmástii dušše soames joavkkuid ja dábálaš  lámisoadju  ii  boahtán  ovdalgo  1960.  Oallu  lámisolbmuide  lei  gefiidkássa  áidna  veahkkevejolašvuohta.  Easka  1960  álggu  rájes  ásahuvvui  oktasaš  politihkka doaibmahehttejuvvon olbmuid ektui.  Dán áigodaga rájes rivde guottut norgga servodagas ja dalle hilgojuvvui  segrerenjurdda,  mii  dassážii  lei  leamašan guovddážis. Bargojuohku gaskal eaktodáhtolaš ja almmolaš veahkkedoaimmaid  rievddai,  ja  dagahii  doaibmahehttejuvvon  olbmuid  organisašuvnnaide  áibbas  eará  rolla. Organisatuvrralaš ja sosiálalaš «integrerenprinsihppa» lei vuođđun go ovdánahte doaimmaid, ja ollu organisatuvrralaš  veahkkeneavvut  váldojedje  atnui.  Vuoigatvuođajurddašeapmi ja geavaheaddjiváikkuheapmi šadde dehálaš čoavddasánit. Servodatlaš ovdáneamis lea mearkkašupmi strategiijaid  ja  veahkkedoaimmaid  válljemis  politihkas  doaibmahehttejuvvon  olbmuid  ektui  boahttevaš  jagiid.  Danin leat maiddái guovddáš ovdánahttindovdomearkkat oanehaččat  dás  guoskkahuvvon:  lávdadeapmi  ja  priváhtiseren, mat eai leat ođđasat, muhto dábit mat leat váikkuhan  servodahkii  soames  áiggi.  Das  maŋŋil guoskkahuvvojit  demográfalaš  rievdamat,  ekonomiija globaliseren,  diehtojuohkinservodaga  šaddan  ja  oktagaslašvuođa deattuheapmi.</p>
    <p>Riikkaidgaskkasaš geatnegasvuođat </p>
    <p>Ii  guđesge  riikkaidgaskkasaš/eurohpalaš  olmmošvuoigatvuođakonvenšuvnnain leat mearrádusat mat gusket  doaibmahehttejuvvon  olbmuide.  Bargu  oaččuhit sierra konvenšuvnna mii galggašii heaittihit doaibmahehttejuvvon olbmuid vealaheami ii leat lihkostuvvan. Mánáidkonvenšuvdna  1989  rájes  lea  áidna  konvenšuvnnain mas dadjo ahte vealaheapmi doaibmahehttejumi  dihte  ii  leat  dohkkalaš.  Nuppi  artihkkalis  dadjo ahte ii oktage galgga vealahuvvot doaibmahehttejumi dihte, ja art. 23 guoskkaha psykalaš ja fysihkkalaš doaibmahehttejuvvon  mánáid  rievtti  eallit  ollislaš  ja dohkkalaš eallima. 21.05.99  olmmošvuoigatvuođaláhki  leat  ovttastahttán  golbma  dehálaš  olmmošvuoigatvuođa-konvenšuvnnaid. Dát golbma leat eurohpálaš olmmošvuoigatvuođakonvenšuvdna  oktan  protokollaiguin,  riikkaidgaskkasaš  konvenšuvdna  ekonomálaš,  sosiálalaš  ja kultuvrralaš vuoigatvuođain ja riikkaidgaskkasaš konvenšuvdna siviila ja politihkkalaš vuoigatvuođain. Dát doibmet seamma dásis go Norgga lágat. Dál leat maid bargagoahtán ovttastahttit eará konvenšuvnnaid norgga lágaide, ea.ea Mánáidkonvenšuvnna. Oassin barggus ovddidit olmmošvuoigatvuođaid lea ráđđehus  ovdanbidjan  olmmošvuoigatvuođaid  doaibmaplána, St.dieđahus nr. 21 (1999-2001) Olmmošárvu guovddážis.  Doaibmahehttejuvvon  olbmuid  dilálašvuođat  leat  guoskkahuvvon  doaibmaplána  kap.  4.6.7. Fáttát  mat  guoskkahuvvojit  leat  bákkolašvuođa  atnu doaibmahehttejuvvon olbmuid ektui, barggahus ja eallindilli, ja seksuálalaš veahkaválddálašvuohta doaibmahehttejuvvon mánáid vuostá. ON  standárdnjuolggadusat  mat  dáhkidit  seamma vejolašvuođaid olbmuide geain lea doaibmahehttejupmi, dohkehuvvojedje ON váldočoahkkimis jagis 1993. Njuolggadusat  eai  čana  juridihkkalaččat,  muhto  leat hábmejuvvon rávvagin miellahttoriikkaide. Baicca dat leat garra morálalaš ja politihkkalaš geatnegasvuohtan stáhtaide. Njuolggadusat leat hábmejuvvon ON Doaibmahehttejumi logijagi vásáhusaid vuođul. Olmmošvuoigatvuođakonvenšuvnnat dahket politihkkalaš ja morálalaš vuođu njuolggadusaide. Ulbmil lea sihkkarasttit ahte doaibmahehttejuvvon olbmuin leat seamma vuoigatvuođat ja geatnegasvuođat go earáin servodagas. Njuolggadusaid čuovvoleapmi riikkaidgaskkasaš dásis dahkko  earenoamáš  dárkkisteaddji  bakte  gii  bearráigeahččá  movt  njuolggadusat  čuvvojuvvojit.  Ossodaga ovddasvástádusprinsihpa  vuođul  lea  juohke  Norgga departemeanttas ovddasvástadus bearráigeahččat ahte  njuolggadusat  iežaset  fágasuorggus  čuvvojuvvojit.  Lávdegoddi  deattuha  ahte  standárdnjuolggadusat dušše mearridit vuolleráji. Njuolggadusat leat mearriduvvon  ja  gustojit  riikkaid  main  leat  iešguđetlágán eavttut ja návccat. Mihttun lea ahte njuolggadusat ollásit  galget  čađahuvvot  Norggas,  muhto  ahte  muhtun surggiin  lea  dárbu  mannat  guhkelii  gonjuolggadusat ávžžuhit. Norga, mii ressursaid dáfus lea buoremusaid gaskkas,  berre  leat  ovdavázzinriika  politihkas  doaibmahehttejuvvon  olbmuid  ektui.  Muhtun  surggiin  lea jahkkimis  dilli  buorebut  go  dat  maid  standárdnjuolggadusat  ávžžuhit.  Olmmošvuoigatvuođa  kommišuvdna  Genčvas  lea  ožžon  válddi  guorahallat  vugiid  movt nannet  ja  bearráigeahččat  doaibmahehttejuvvon  olbmuid  olmmošvuoigatvuođa  dili.  Dán  barggus  lea  doaibmahehttejuvvon  olbmuid  konvenšuvdnaárvalus guovddážis.  Guorahallan  galgá  gárvvistuvvot  jagis 2002.</p>
    <p>Demokráhtalaš vuoigatvuođat </p>
    <p>Demokratiija deháleamos dovdomearkan lea ahte buot rávisolbmuin  lea  seamma  vejolašvuohta  politihkkalaš váikkuheapmái.  Vuollegis  válgaoassálastin  ja  váttisvuohta oažžut olbmuid searvat politihkkalaš luohttevašdoaimmaide lea dilálašvuohta mii vuođđuda fuolastuvvi dili. Váilevaš válgaoassálastin ja váilevaš politihkkalaš  oassálastin  čilgejuvvo  máŋgga  ládje:  vuosttaldeapmin, berošmeahttunvuohta, politihkkalaš gaska dehe fámohisvuohta. Dás gávnojit maid eará ja čoahkádus čilgehusat mat eai huksejuvvo válljejeddjit bealálaš vásáhusaid nala. Diekkár čilgehus lea ahte oassálastineavttut  eai  leat  seammaláganat  buohkaide,  go  rápmaeavttut eai doaimma seammaládje buot joavkkuide. Maŋimus  áiggi  leat  maid  ovddiduvvon  moaitevaš cuiggodeamit  demokratiijii  minoritehtaperspektiivva vuođul. Váttisvuođat maid čearddalaš minoritehtat vásihit  giella-  ja  kultureastagiid  dihte  leat  leamašan guovddážis.  Sámediggi  ásahuvvui  go  sápmelaččat oaivvildedje ahte demokratiija ii doaibman nu go galggai. Unnán ságastallan lea leamašan daid eastagiid ektui  maid  doaibmahehttejuvvon  olbmot  vásihit  doaimilis  politihkkalaš  oassálastimis,  ja  unnán  maid  deattuhuvvon  maid  birrasa  váilevaš  láhččen  dagaha  demokrahtalaš váttisvuođa. Doahpagat nugomat álbmotláhttu  ja  politihkkalaš  vuoigatvuođat  eai  bálljo  obage guoskkahuvvo  politihkkalaš  čállagiin  mat  hápmejit mihtuid ja njuolggadusaid politihkii doaibmahehttejuvvon olbmuid ektui. Doaibmahehttejuvvon olbmuid ossálastin lea dábálaččat  ipmirduvvon  nu  ahte  lea  sáhka  fysalaš  oláheamis.  Muhto  viiddiduvvon  oláheami  doahpagin  maid čuožžileddje váttisvuođat mat guske diehtojuohkin- ja gulahallanservodaga oassálastimii.</p>
    <p>Sátnefriddjavuohta </p>
    <p>Sátnefriddjavuohta  rehkenasttojuvvo  vuođđudeaddji vuoigatvuohtan demokráhtalaš stáhtas. Vuoigatvuohta galgá fátmmástit friddjavuođa doalahit iežas oaiviliid ja oažžut  ja  addit  dieđuid  almmá  almmolaš  eiseválddiid seaguheami haga. Diehtojuohkinfriddjavuohta, mii mearkkaša friddjavuođa ohcat ja vuostáiváldit dieđuid lea dehalaš oassin sátnefriddjavuođas.  Demokratiija  vuođđun  lea  ahte olbmot ieža stivrejit ja mearridit iežaset oaiviliid servodahkii  guoskevaš  áššiin,  ja  dovdet  goappaš  beali  ákkaid almmolaš digaštallamis. Dát bealli demokratiijas lea seamma dehalaš go mearridanbealli. Sáhttá lohkat ahte sátne- ja diehtojuohkinfriddjavuohta lea seamma dehálaš servodahkii go ovttaskas olbmuide. Formálalaččat  leat  doaibmahehttejuvvon  olbmuin seamma rievttit go muđui álbmogis dieđuid háhkamis, searvat almmolaš ságastallamii ja váikkuhit politihkkalaš mearrádusaid. Duohtavuođas lea nu ahte eanet joavkkut vásihit easttagiid ja gáržžidemiid. Olbmot geat leat bealljeheamit, čalmmeheamit dehe lea lossagullu, garra  oaidnin-  dehe  lohkanváttut  ja  olbmot  geat iešguđetge sivaid geažil eai sáhtte ovddidit oainnuset, vásihit váilevaš diehtojođu. Válgaoassálastin bealljehemiid  gaskkas  lea  vuollegeabbo  go  sin  gaskkas  geain eai leat gullánváttut, masa váilevaš diehtojuohkin sáhttá sivván. Árbevirolaččat  lea  sátnefriddjavuohta  vuosttažettin atnojuvvon suodjalussan stáhta ságastallan gáržžideami vuostá. Odne lea viiddiduvvon ipmárdus das makkár ovddasvástádus stáhtas lea: Stáhta galgá doaibmilit láhččet almmolaš ságastallama ja diehtojođu. Dás ii leat vuođđuduvvon dábálaš riekti gáibidit heivehuvvon dieđuid  almmolaš  eiseválddin.  Nana  politihkkalaš  ja morálalaš  čujuhusain  daddjo  baicca  ahte  diehtojuohkin  eanemus  lági  mielde  galgá  láhččejuvvot.  Minoritehtaid eavttut ja vejolašvuođat searvat almmolaš ja bajasčuvgejeaddji ságastallamin sáhttá leat geahččaleapmin  movt  sátnefriddjavuođa  eavttut  doibmet  servodagas.  Vai  olles  oassálastima  ja  dásseárvvu  galgá  oláhit de lea áibbas dehalaš ahte dieđut gávdnojit.</p>
    <p>Jienastanvuoigatvuohta ja oassálastin politihkkalaš barggus </p>
    <p>ON olmmošvuoigatvuođa máilmmijulggaštus art.1, cealká ahte juohkehaččas lea riekti searvat riikka stivrejupmái,  njuolga  dehe  friddja  válljejuvvon  áirasiid  bakte.  Riikkaidgaskkasaš  siviila  ja  politihkkalaš  vuoigatvuođa konvenšuvdna deattuha ahte buot ássiin, almmá erohusmeannudeami, galgá leat riekti searvat almmolaš doaimmaide, jienastit ja ieš válljejuvvot friddja válggain. Soapmásat geain lea doaibmahehttejupmi vásihit váttisvuođaid go galget jienastit. Oallugat  vásihit  váttisvuođaid  ea.ea.  go  válgalanjat ja  jienastanhiŋgalat  eai  leat  olámuttos.  Olbmot  geat leat čalmmeheamit dehe geain leat oaidninváttut vásihit praktihkkalaš easttagiid go ieža eai nagot lohkat jienastanlihpuid,  ja go jienastanhiŋgalat eai leat merkejuvvon    čuokkisgielain  ja  stuorit  čáhppes  bustávain. Sihke Norgga čalmmehemiidlihttu (Norges Blindeforbund) ja Stáhtalaš ráđđi doaibmahehttejuvvon olbmuide leat válgaláhkalávdegoddái ovddidan gažaldaga das movt buoridit vejolašvuođa jienastit. NAČ 2001:3 čielggadeamis  »Velgere,  valgordning,  valgte»  (válljejeaddjit, válgaortnet, válljejuvvon) čujuha válgaláhkalávdegoddi dasa ahte lea govttolaš ahte válgalatnja almmolaš  báikkiin  galgá  leat  olámuttos  buohkaide,  maiddái doaibmahehttejuvvon olbmuide, muhto ahte šaddá bienasta bitnii reguleren suohkaniid badjel jus dán gálgá lága bakte mearriduvvot. Válgaláhkalávdegoddi eaktuda  ahte  departemeanta,  ovttasráđiid  doaibmahehttejuvvon olbmuid organisašuvnnaiguin, geatnegahttá suohkaniid leat áicilat dán válljejeaddji joavkku dárbbuide ja earenoamážit fuolahit dán joavkku. Lávdegoddi ii leat  ovttaoaivilis  válgáláhkalávdegottin  ahte  eará  bealit, nugomat suohkaniid bienasta bitnii reguleren, gálgá  deattuhuvvot  eanet  go  ahte  sihkarasttit  doaibmahehttejuvvon  olbmuide  duohta  válga  oassálastinvejolašvuođa. Muhtun doaibmahehttejuvvon olbmot maid vásihit easttagiid das ahte searvat politihkkalaš bargui. Váttisvuođat  rievdadit  doaibmahehttejumi  ektui.  Olbmuide geain  lea  lihkadaneastta  leat  váttisvuođat  ahte  suohkanstivralanjat  eai  leat  sidjiide  heivehuvvon.  Sidjiide geain leat oaidninváttut sáhttet leat váttisvuođat lohkat čállosiid.  Iige  buot  suohkanstivrra  lanjaide  ge  leat  bidjon telefiškkon (teleslynge), mii dagaha váttisin searvat sidjiide geain leat gullanváttut. Sis geain leat gullanváttut  ja  dárbbašit  dulkka,  de  mearrádus  ahte  go dušše ožžot ávkkástallat dulkka 70 diimmu jagis de dat gáržžida  oassálastinvejolašvuođaid.  Buohkat,  jus  válljejuvvojit,  vásihit  dávjá  praktihkkalaš  váttisvuođaid maid  álggos  šaddá  čoavdit  ovdalgo  sáhttet  álgit  politihkkalaš doibmi.</p>
    <p>Ekonomálaš eallindilit </p>
    <p>Čálgopolitihka  váldomihttun  lea  láhččet  oadjebasvuođa joavkkuide geat ellet váttis ja vártnuhis dilis. Buohkat  galget  oažžut  govttolaš  oasi  servodaga  ávnnaslaš riggodagain ja  riggodagat galget juogaduvvot buorebut ja vuoiggaleabbo go odne. Olbmot geain lea doaibmagáržžideapmi lea oktiibuot mealgat heajut eallindilli go muđui álbmoga gaskamearis. Juohke logát olbmos lei jagi 1995 guđasis heajut dehe mealgat heajut  eallindilli. Olles álbmogis lei dušše 28% dákkár heajos dili. Dušše 14% lei hui buori dehe oalle buorre eallindilli. Erohusat  gaskal  doaibmahehttejuvvon  olbmuid  ja  earáid  leat  stuorit  vuorraset  gearddis  go  nuorabuin, muhto  leat  maid  doaibmahehttejuvvon  nuorat  geain lea  váttis  eallindilli.  Jagi  1995  ledje  dállodoaluin  mas ledje doaibmahehttejuvvon olbmot gaskamearálaš dienas sullii 15% unnit go dállodoaluin gos eai lean doaibmahehttejuvvon olbmot, ja gaskamearálaš dienasdássi doaibmahehttejuvvon olbmuin lea dušše golbma-njealljádasat go muđui álbmogis. Ollu doaibmahehttejuvvon olbmuin lea stuorit dárbu  dearvvašvuođa-  ja  fuolahusbálvalusaide,  bátnedikšunbálvalusaide ja dálkasiidda ja leat danin stuorit golut.  Mánnosaš  gaskamearálaš  golut  iešguđetlágán dálkasiidda lea mealgat stuorit vuostáiváldiide vuođđoja  veahkkedoarjaga  dihte  go  muđui  álbmogis.  Lassin dábálaš  dearvvašvuođagoluide,  de  leat  oallugin  maiddái  liigegolut  doaibmahehttejumi  dihte.  Norggas  eai gávdno  makkárge  dieđut  dákkár  liigegoluin,  muhto ruoŧa  guorahallan  duođašta  ahte  bealis  doaibmahehttejuvvon  olbmuin  ledje  čiegus  golut  badjel  10  000 ruvnno ovddas jagis. Maiddái Norggas lea geafivuohta váttisvuohtan soames doaibmahehttejuvvon joavkkuin. Olles 73%, dehe birrásiid 10 000 lámisoajuhuvvon olbmo fuolahit vuolil 18 jahkasaš mánáid, ja sis lea dienas mii lea vuolábealde vuolimus dienasráji. Lea maiddái nu ahte nissonolbmuin lea heajut dilli go dievdduin oadjoortnegiid oktavuođas.  Erohusat  gaskamearálaš  ealáhatdoarjagis gaskal nissoniid ja dievdduid leat stuorrát, ja rivdet heajut guvlui boahttevaš jagiid liigeealáhatvuogádaga ovdáneami dihte. Váilevaš  bargomárkanoassálastin  lea  stuorimus eastta dasa ahte lea bálká mainna birge. Sulli bealli doaibmahehttejuvvon  olbmuin  leat  barggu  haga  geain oadju  lea  áidna  dienasgáldu.  Oadju  lea  mealgat  unnit go bargobálká. Gaskamearálaččat leat maid doaibmahehttejuvvon  olbmuin  unnit  bálkkát.  Oallugat  barget oasseáiggi,  muhto  maiddái  erohusat  fidnoválljemis  ja oahpus sáhttet dagahit erohusaid. Oahppu lea dehálaš eaktun  bargooassálastimii.  Oahpus  ja  earenoamážit alitoahpus,  lea  mealgat  stuorit  mearkkašupmi  doaibmahehttejuvvon olbmuide go earáide dasa ahte ožžot go  barggu.  Dilálašvuohta  nugomat  ahki  ja  oahppu sáhttá  čilget  manne  eai  leat  seamma  oallu  doaibmahehttejuvvon olbmot dábálaš dienasbarggus go earát, muhto  maiddái  bargomárkana  ja  oadjovuogádaga iešvuogit, nugomat hilgondoaimmat leat dehálaš muittuhansánit. Nubbe eará eastta lea doaibmahehttejumi dihte lassigoluid  váilevaš  buhtadeapmi.  Álbmotoadju  gokčá oasi  lassigoluin,  muhto  arvat  iskkadeamit  duođaštit ahte oallugat geat ožžot vuođđo- ja veahkedoarjaga eai oaččo ollásit buhtaduvvot iežaset lassigoluid. Danin lea vuođđu dadjat ahte mihttu sihkarasttit vuoiggalaš  juogadeami  gaskal  dietnasiid  ja  eallindili  ja doaibmahehttejuvvon olbmuid duođalaš dilli ii dávis.</p>
    <p>Oláheapmi </p>
    <p>Fysihkkalaš birrasa oláheapmi </p>
    <p>Odná  dilálašvuohta  lea  nu  ahte  olgobirrasa  ja  visttit oláheapmi ja geavatlašvuohta ii dagat doaimmashehttejuvvun  olbmuide  oassálastima  mii  earáiguin  lea  seammaárvosaš.  Ulbmilat  mat  ovdanbohtet  politihkas leat buorit, muhto lávdegoddi ohccála dáhtu ja doaimmaid mihtuid oláheamis. Dasa eai leat bidjon áigemearit, ráŋggáštanmearrádusat eaige ekonomálaš movttidandoaimmat mat dagahivčče ahte bajitdási mihtut oláhuvvojit Norggas, nu movt oallu eará riikkat leat dahkan. Vaikko maŋimus 20-25 jagis lea leamašan ovdáneapmi,  de  lea  ain  oallu  mii  lea  dagakeahttá.  Leat  stuora erohusat fáttás fáddii suohkanis suohkanii. Ii unnimusat leat erohusat das makkár doaibmahehttejumi ektui doaimmat  heivehuvvojit.  Eanemus  doaimmat  álggahuvvojit olbmuid ektui geain leat lihkadanváttut, muhto maŋimus jagiid leat váttisvuođat mat gusket sisbirrasii  ja  nuoskkideapmái  deattuhuvvon.  Leat  čađahuvvon mealgat unnit doaimmat heivehuvvon čalmmehemiide, bealljehemiide ja olbmuide geain leat kognitiivvalaš váttisvuođat. Dat  mii  dás  orruleamen  vuođđoipmárdus  lea  ahte vuolil  bealli  dárbbašlaš  doaimmain  joksat  vuođđooláheami  leat  čađahuvvon.  Dát  guoská  váttisvuođaide mas čoavddus lea dovddus, ja mas čovdosat leat namuhuvvon láhkaásahusain ja čujuhusčállosin- čovdosat ja doaimmat  mat  eai  áibbas  čielgasit  leat  namuhuvvon illá čađahuvvojit. Lea  earenoamážit  láhkaásahusgáibádusain  geavatlašvuhtii doaibmahehttejuvvon olbmuide mat hilgojuvvojit. Dát guoská earenomážit bargovisttide ja álbmotvisttiide.  Stuorimus  váttisvuohtan  orru  leame  go  lea vejolaš dohkehit spiehkastemiid. Vaikko lea nu ahte ii galgga álki dohkehit spiehkastemiid,  de  dat  dávjá  dohkehuvvojit.  Hálddašanlága dieđihangeasku  hárve  čuvvojuvvo,  ja  doaibmahehttejuvvon  organisašuvnnat  hárve  dehe  eai  goassege oažžo dákkár áššiid gulaskuddamii. Maiddái  eiseválddit  deattuhit  spiehkastanáššiid logu unnidit, ja johtočálus T 5/99, oláheapmi buohkaide lea veahkkeneavvu dán oktavuođas, muhto lea beare árrat čilget johtočállaga váikkuhusa. Plána  ja  huksenlágas  leat  ráŋggáštanmearrádusat, muhto eai gávdno čujuhusat ahte diet mearrádus goassege  lea  geavahuvvon.  Eará  riikkain  ráŋggášteapmi (omd. sáhkku ja geavahusgielddus) lea doaibmilis reaidun joksat oláheami buot dásin. Plána ja huksenláhka mearrida geavaheaddjioassálastima  plánaproseassas,  muhto  oassálastin  gulahallandásis dušše deaivida 37% suohkanin. Huksenáššiin ii gávdno mearrádus mii dáhkida geavaheaddji oassálastima,  mii  lea  dagahan  ahte  doaibmahehttejuvvon olbmuid  organisašuvnnat  plánendásis  oallu  stuorit huksenprošeavttain maŋimus jagiid oalát leat hilgojuvvon.</p>
    <p>Oláheapmi buktagiidda árgabeaivválaš eallimis. </p>
    <p>Buktagiid  universella  hápmen  ja  buvttadiehtojuohkin lea  leamašan  guovddážis,  muhto  dattetge  eai  oro  namahanveara bohtosat. Váilevaš buvttatdieđuid láhččen dagaha ahte čalmmeheamit, bealljeheamit ja sii geain leat kognitiivvalaš váttisvuođat hilgojuvvojit, seammásgo  eastada  iešheanalisvuođa.  Earenoamážit  čalmmehemiin  leat  stuora  váttisvuođat.  Olbmuide  geain  lea astma-  ja  allergiijavigit  sáhttá  váilevaš  diehtojuohkin dagahit duođalaš váikkuhusaid.</p>
    <p>Dieđuid gávdnamis </p>
    <p>Dieđut  mat  odne  juhkojuvvojit  norgga  mediaid  bakte leat unnán hápmejuvvon nu ahte buohkaide lea ávkin. Sis  geas  leat  gullanváttut,  oaidninváttut  ja  lohkan-  ja čállinváttut vásihit ahte sii duvdojuvvojit eret diehtojuohkinsuorggis.  Bealljeheamit  leat,  nu  movt  Norgga Bealljehemiidlihttu  oaidná,  duvdojuvvon  olggobeallai diehtojuohkinservodaga,  mii  dagaha  ahte  bealljeheamit dávjá ožžot unnit dieđuid servodat dilálašvuođain. Radio  lea  veadjetmeahttumis  diehtojuohkingaskaoap</p>
    <p>min.  Fáktá  ja  digaštallanprográmmat  TV´s  eai  tekstejuvvo eaige dulkojuvvo. Bealljehis olbmuin lea heajos giellaipmárdus ja lohket unnit áviissaid go earát. Go nu unnán  dieđuid  juhkojuvvojit  mearkagilli,  de  dat  váikkuha ahte bealljehemiide lea váttis vuhtiiváldit iežaset politihkkalaš, siviila ja sosiálalaš vuoigatvuođaid. Guovlu ii leat láhkanjuolggadusa bakte regulerejuvvon, ja leat váilevaš čujuhusat ja mearrádusat mat sihkarastet  doaibmahehttejuvvon  olbmuide  seamma dieđuid  go  earáide.  Dál  leat  bargamin  vuogádagain man bakte TV-sáddagat tekstejuvvojit njuolga, nu ahte bealljeheamit  sáhttet  čuovvut  servodatdigaštallamiid. Vuogádat  leat  juo  anus  USA´s,  Stuor-Británnias  ja Nederlánddas.  USA´s  leat  lága  bakte  geatnegahttan ahte  buot  TV-apparáhtain  stuorit  go  13  dumá,  gálgá leat  «closed  caption»  (čalmmus  teaksta  jus  deaddila boalu),  ja  buot  sisriikkalaš  ođasprográmmain,  beakkán  TV-ráidduin,  falástallanprográmmain  ja  máinnussáddagin  eahkedit  galgá  leat  teaksta  maid  sáhttá  TVsuojus  oaidnit.  Stuorimus  váttisvuohtan  Norgii  leat ahte mis vuos eai leat dárbbašlaš vuođđonávccat nugomat nášunála giellavuorká. USA´s lea maid nu ahte buot almmolaš TV-diehtojuohkinprográmmat,  mat  leat  ruhtaduvvon  stáhtalaš ruđaiguin, galget sáddejuvvot «closed caption» vuogádagain.  Lávdegoddi  váillaha  čujuheaddji  álbmotlaš standárda  dieđuid  ovdanbuktimis,  ja  čujuha  Dánmárkui gos juo lea ásahuvvot kvalitehtasihkarastinvuogádat  mii  bidjá  gáibádusaid  ja  dárkkista  stáhtalaš  interneahtafierpmmi  sidduid  hámi.  Lea  ollu  dagakeahttá ovdalgo áviissat, radio ja girjjálašvuohta lea hápmejuvvon nu ahte leat olámuttos ja geavatlaččat buohkaide, vaikko Norggas leage leamašan ovdáneapmi maŋimus jagiid,  ovdáneapmi  mii  vuosttamužžan  lea  movttiduvvon  Ráđđehusa  doaibmahehttejuvvon  doaibmaplána prošeaktaruđaiguin.</p>
    <p>Teknihkkalaš veahkkeneavvut olámuddus </p>
    <p>Veahkkeneavvuid  oláheapmi  lea  suorgi  mas  Norga, vaikkovel  leat  váilivuođat,  lea  ollen  guhkkelii  go  eará riikkat. Veahkkeneavvosuorgi lea maŋimus guoktelot jagi bures lassánan, ja lea maid ožžon buori politihkkalaš beroštumi ja vuoruheami. Riekti veahkkeneavvuide lea dehálaš vuoigatvuohta, danin go veahkkeneavvuid oláheapmi lea dehálaš mearkkašupmi iešheanalisvuhtii  ja  oassálastimii.  Universella  hábmen  ii  goassege hilggo veahkkeneavvuid dárbbu, muhto sáhttá dárbbu geahpidit. Vuosttažettin ferte norgalaš veahkkeneavvuid vuoigatvuođa-  ja  juogadanvuogádaga    gohčodit  buorren, muhto  oallugat  oaivvildit  ahte  fágalaš  juohkin maŋimus jagiid lea hedjonan hálddašeami deadduheami ektui. Vuogádat doaibmá iešguđetládje fylkkas fylkii ja leat ain stuora hástalusat das ahte buoridit kvalitehta bálvalusain mat fállojuvvojit. Riekti  veahkkeneavvuide  lea  máŋgga  láhkaásahusain gáržžiduvvon go leat biddjon eavttut, nugomat doarjjasturrodaga rádjá (gullanapparáhta), diibmomearri jagis  (dulka)  ahki  (veahkkeneavvut  hárjehallamii  / movttideapmái) ja váikkuhusat ja váikkuhus lea ahte ii fállojuvvo  seammaárvosaš  fálaldat  iešguđetge  joavkkuide. Vaikkovel geavaheaddji oassálastin leage láhkanuolggadusa  bakte  nannejuvvon,  de  organisašuvnnat vásihit ahte sin oaivilat eai vuhtiváldojuvvo doarvái bures, ii indiviida- iige vuogádatdásis.</p>
    <p>Fievrrideapmi </p>
    <p>Fievrruid gávdnamis lea oassálastima eaktun ollu eará guovlluin,  nugomat  skuvlla,  barggu,  asttoáiggi  ja  kultuvrra. Máŋga politihkkalaš čállosa 1990-loguin deattuhit ahte mihttun lea oktasašfievru buohkaide. Dattetge lea  gaskka  ovttastahtti  fievrridanpolitihka  mihtus  ja odná duođalaš dilis. Praktihkkalaš doaimmat politihkkalaš mihtuid oláheamis eai leat leamašan doarvái buorit.  Johtáleaddjin  vásihit  doaibmahehttejuvvon  olbmot  stuora  easttagiid.  Oallugat  bággejuvvojit  avkkástallat  earenoamáš  fievrruid  go  almmolaš  fievrrut  eai leat láhččejuvvon buohkaide. Našunála fievrridanplána 2002-2011 geardduha mihtuid  ahte  galgá  leat  oktasašfievru  buohkaide,  muhto plánas eai evttohuvvo makkárge konkrehta doaimmat mihtuid joksamis. Oallu eará riikkat, nugomat Eŋglánda, Ruoŧŧa ja USA sáhttet, čielga ja beaktilis veahkkeneavvo  geavaheami  dihte  (lágat,  ráŋggáštusat,  doaibmalobiid, áigemeari doaibmaplánat ja ekonomalaš doaimmat),  duođaštit  ahte  oktasašfievrru  oláheapmi  lea buoret  go  Norggas  ja  mealgat  buoret  ovttasdoaibma mihtu ja duohtavuođa gaskkas. Johtolatdepartemeanta lea árvvoštallan lágaid čađaheamis, muhto lea gávnnahan ahte gustovaš njuolggadusčállosin leat mearrádusat maid vuođul sáhttá gáibidit oláheami. Láhkaásahusain  eai  leat  diekkár  konkrehta  gáibádusa.  Busse  ja dákse doaibmalobi juohkima oktavuođas eaige biddjo gáibádusat.  Danin  leage  stuora  gaska  politihkkalaš mihtu ja duohtavuođa gaskkas.</p>
    <p>Oláheapmi stašuvnnain ja stašuvnnaide </p>
    <p>Iešguđetlágán  doaimmat  maŋimus  jagiid  leat  váikkuhan  buoret  guvlui  dasa  mii  guoská  oláheapmái stašuvnnain  ja  terminálain  sihke  luodda,  ruovdemáđiijá, áibmo ja mearra fievrruide, earenoamážit doaibmahehttejuvvon olbmuide. Lea dattetge ain nu ahte eai  buohkat  vel  sáhttá  ávkkástallat  fálaldaga. Iešguđetge  joavkkut  vásihit  iešguđetlágán  váttisvuođaid. Olbmuin geain leat lihkadanváttut leat váttisvuođat go boares ruovdemáđiijá vovnnáid oláheapmi ii leat  nu  buorre,  ja  ođđa  ja  stuorit  stášuvnnain  ges  lea heajos čalmmálaš geavaheaddjidieđut (galben, čálahámit, čuovga ja váilevaš symbolageavaheapmi) mat dagahit  váttisvuođaid  olbmuide  geain  leat  áiccanváttut. Bealljehis  olbmuin  ges  leat  váttisvuođat  gullat  dieđut mat  juhkojuvvojit  skájanasaid  bakte  go  ii  leat telefiškkan  (teleslynge),  ja  rievdadeapmi  bálvaleaddji rasttidanbáikkis  iešbirgejeaddji  rasttidanbáikái  lea hástalussan buot joavkkuide. Plána ja huksenláhka oktan teknihkkalaš láhkaásahusain, bidjá gáibádusa dasa ahte láhččet dili olbmuide geain leat áiccan- ja lihkadanváttut,  ja  gáibádusat  leat  nu  ahte  galggašivččii vuođđudit  buori  čovdosiid.  Gáibádusat  leat  doaibmagáibádussan  hápmejuvvon,  eaige  danin    leat  nu  ahte eai sáhte rievdaduvvot.  Dávjá gáibádusat eai čuvvojuvvo,  eaige  leat  makkárge  váikkuhusat  huksejeaddjái. Ráŋggášteamit, mat leat leamašan beaktilat ameriikkalaš politihkas go almmolaš ruđaid leat juohkán, eai leat geavahuvvon Norggas. Danin vásihit ahte áloládje ráhkaduvvojit  easttagat  doaibmahehttejuvvon  olbmuide iešguđetge prošeavttain. Velá ođđa prošeavttat, nugomat  váldogirdišillju  ja  ođđa  Našunálteáhtera  stášuvdna, huksejuvvojit nu ahte leat easttagat doaibmahehttejuvvon olbmuide.</p>
    <p>Sisa- ja olggosbeassan </p>
    <p>Lágat ja njuolggadusčállosat eai doarvái bures sihkkarastte oláheami go fievrruide galgá sisa ja olggos. Ruovdemáđiijá  láhkaásahusat  gáibidit  láhččema  sidjiide geain  leat  áiccan-  ja  lihkadanváttut,  muhto  eai  dátge gáibádusat leat áibbas čielgasat ja lea danin dárbu nannoset gáibádusaide. Eanas oktasašfievrrideapmái juolluduvvo stáhtadoarjja, muhto stáhta ii leat válljen sorjjástit doarjaga dasa ahte fálaldat árjjida mearriduvvon standárda.  Fylkasuohkaniin  lea  vejolašvuohta  bidjat oláhangáibádusa go juolludit doaibmalobi busse- ja feargafidnodagaide,  muhtu  lávdegotti  dieđuin  dát  vejolašvuohta ii leat geavahuvvon.</p>
    <p>Mátkkošteaddji mielde fievrrus </p>
    <p>Mátkkošteaddjin  oallugat  maid  vásihit  gáržžidemit. Beaktilastin ja fuoladoaimmaid rievdan hilgu iešguđetge joavkkuid. Boradanvovdna gáibida johtaleami  (mobilitet)  almmá  juvlastuolu  haga,  ja  ollu  teknihkkalaš  čovdosat  gáibidit  buori  áiccannávcca.  Dát dagaha ahte olbmot geat ovdal ledje iešbirgejeaddjin, dál dárbbašit earáin veahki.</p>
    <p>Earenoamášfievru </p>
    <p>Geavaheaddjin  galget  doaibmahehttejuvvon  olbmot eanemus lági mielde bálvaluvvot dábálaš vuogádagaid láhččema bakte. Earenoamáš čovdosat galget leat lassin. Oallu olbmot leat geavahišgoahtán earenoamášfievrruid  dan  dihte  go  oktasašfievrrut  leat  doaimmashehttejeaddjin.  Fylkasuohkanlaš  fievrobálvalus  rievddada  garrasit  sihke  sisdoalu  ja  viidodaga  dáfus  suohkaniid ja fylkkaid gaskkas, ja leat stuora erohusat das makkár joavkkuide juolluduvvo fievrofálaldat. Olbmot geat dárbbašit fievrofálaldaga eastaduvvojit oassálastit váilevaš fálaldaga dihte. Oallu báikkin ii juolluduvvo fievru  oahppo-  ja  bargomárkkiide,  mii  ii  heive  mihtui ahte doaibmahehttejuvvon olbmuid ii galgga áiddastit váldimis oahppu ja barggu. Lea vuos beare árrat dadjat makkár  váikkuhus  lea  geahččalanortnegis  mas  ožžot fievrru go váldet oahpu dehe barggu. Doarjja biilaoastimii lea hui dehálaš riekti, ja oallugiidda eaktun jus galget sáhttit bargat, ja searvat árgabeaivválaš  doaimmaide.  Ortnegiid  gáržžideapmi maŋimus  jagiid  lea  dagahan  mealgat  heajut  fálaldaga geavaheddjiide. Uvssas-uvssa  rádjái  fáladahkii  ii  leat  ráhkaduvvon doaibmaplána,  vaikko  johtolatdepartemeanta  dan  jearahii nu árrat go 1992. Maiddái doaibmahehttejuvvon organisašuvnnat ja politihkkarat leat máŋgga geardde jearahan  dákkár  plána.  Eiseválddit  leat  ráhkadahttan čujuheaddji  njuolggadusaid,  muhto  dain  ii  leat  makkárge árvu go eai leat geatnegahtti njuolggadusat.</p>
    <p>10 Diehtojuohkin ja gulahallanteknologiija </p>
    <p>Diehtojuohkin ja gulahallanteknologiija ii leat velá ovttaárvosaččat olámuttos buohkaide. Sivvan lea ea.ea. go suorgi  ii  leat  ovdánahttojuvvon  rustegiid  ja  prográmmaid dáfus ahte lea almmulaččat láhččejuvvon, vaikko muhtun surggiin dáinna bargojuvvo. Teknologiijas leat vuostelasvuođat go dat rahpá ođđa vejolašvuođaid seammásgo gidde eará. Oallu doaibmahehttejuvvon olbmot  duvdojuvvojit  eret  dehálaš  guovlluin,  nugomat oassálastin  sosiála  oktavuođain,  politihkas,  vejolašvuođain váldit oahpu ja barggu. Dat mii dán suorggi dovdomearkan lea ahte eai leat ráhkaduvvon  oallu  geatnegahtti  mihtomearit  eaige stáhtalaš  eiseváldit  ge  leat  bidjan  makkárge áigumušaid  movt  sihkarasttit  dásseárvvu  doaibmahehttejuvvon  olbmuide.  Ráđđehusas  lea  eNorga-plánain mihttun ahte Norga galgá leat diehto- ja oahpposervodat mas buohkat oassálastet. Viidáset galgá Norga leat máilmmi njunnožis interneahta fierpmádaga ja giehtatelefuvnnaid  geavaheamis.  Doaibmahehttejuvvon  olbmuid  ektui  de  leat  unnán  konkrehta  árvalusa maid  bargat.  Veahkkedoaimmaid  geavaheamis  nugomat láhkaheivehemiin ja oastinpolitihkkain de leat soames riikka joavdan guhkelii go Norga dásseárvvu vuhtiváldimis. Vásáhusat USA´s čájehit ahte iešguđetlágán reguleremat  ja  ráŋggáštanvejolašvuođat,  ea.ea  ahte  ii beasa  ávkkástallat  almmolaš  oastimiid,  sáhkut  ja  vahátbuhtadasat, leat dagahan ahte suorgi ieš álgá deattuhit  diehtojuohkima  ja  movttidahttit  ovdánahttindoaimmaid. Dat mii orruleamen boađus go Norga ii deattut garraset stivren- ja veahkkeneavvuid dán suorggis, de  maiddái  eará  báikkolaš  doaimmain  lea  garžžiduvvon beaktu.</p>
    <p>Diehtojuohkinservodat lea guovtteávjjut miehkki </p>
    <p>Teknologiija  doaibma  nu  ahte  lea  sihke  oassádalli  ja olggušteaddjin.  Interneahtta  dagaha  vejolažžan  gulahallat earáiguin teavstta, hupmáma dehe govaid bakte, giehtatelefuvdna  sáhttá  atnot  teakstatelefuvdnan  ja dihtormášiidnan. Muhto sii geas eai leat dát rustegat, dehe eai máhte daid atnit, sii olgguštuvvojit.</p>
    <p>Bálvalusdoaimmaid automatiseren ođđaáigahaš teknologalaš vuogádahkii, dagaha váttisvuođaid oallugiidda. </p>
    <p>Doaibmahehttejuvvon  olbmot  eai  leat  ovttalágánat  ja seamma čoavddus ii heive buohkaide. Dat mii muhtumiidda lea buorre ii dáidde earáide obage heivet. Olbmuin geain leat oaidnin-, lihkadan- dehe kognitiivvalaš váttut leat iešguđetlágán váttisvuođat avkkástallat gráfalaš fálluid dehe mákšinautomáhtaid.</p>
    <p>Gáržžideapmi lea gáibádusain maid eat ovddit </p>
    <p>Diehtojuohkinteknologiija dagaha vejolašvuođa lágidit hui  fatnilis  čovdosiid.  Teknologiijain  sáhttá  buorebut go ovdal fáluhit dárkilis ja spesialiserejuvvon čovdosiid.  Omd.  gávdnojit  dihtorprográmmat  mat  hupmet telefuvnnas, satelihtta ságastallančujuheaddji ja mikroprosessor bealljeapparáhta mii buorida gulu. Lea maid vejolaš heivehit ollu eará doaimmaid standárdačovdosiidda  ja  dihtorprográmmaide.  Gáržžideapmi  gal  leat iešalddis  teknologiijas,  muhto  vuostažettin  ekonomálaš  ja  politihkalaš  vuoruhemiin.Gávpemárkan  stivre teknologiija  ovdáneami,  ja  doaibmahehttejuvvon  olbmot  eai  leat  stuora  geavahanjoavkun.  Jus  ii  leat  bajitstivrejupmi,  de  doaibmahehttejuvvon  olbmot  duvdojuvvojit eret, danin go sii čujuhuvvojit earenoamáš čovdosiidda, mat lea divraseabbon oastit ja lea heajut kvalitehta go standárdačovdosiin lea. Dat mii leat dehaleamos eastta dábálaš olaheapmái lea váilevaš láhkareguleren, váilevaš njuolggadusat ovdáneapmái ja geavaheapmái,  váilevaš  standárda  ja  gáibádusa  movt  rustegat ja prográmmat galget hápmejuvvot ja váilevaš strategiijat almmolaš oastimii ja heivehuvvon teknologiija geavaheapmi.</p>
    <p>11 Ásanviessu </p>
    <p>Ássanpolitihka  váldomihttu  lea  ahte  buohkat  galget háldet  buori  ássanviesu  buori  ássanbirrasis.  Nu  guhkas go vejolaš galget buohkat sáhttit atnit ávkki seamma  čovdosiin.  Váilevaš  ollislaš  jurddašeapmi  ja  vierut movt vuhtiiváldit iešguđetge dárbbuid mat leat viesuin doaibmahehttejuvvon olbmuide leat leamašan Norgga ássanpolitihkka  dovdomearkkat.  Go  leat  plánen  ja huksen ássanviesuid de leat váldan vuođu olbmuin geain ii leat doaimmashehttejupmi. Dat mii maŋimus logi jagis lea deattuhuvvon lea ahte ássanpolitihkka galgá leat oassádallin, ja sidjiide geain leat veahkkedárbbut galgá  fállojuvvot  iežas  viessu  okta  veahkkefálaldagaiguin ovdalgo institušuvnnasaji. Vaikkovel dát leat deattuhuvvon,  de  leat  ain  oallu  doaibmahehttejuvvon  olbmot geat leat sirrejuvvon institušuvdnalágán dilálašvuhtii. Norgga  láhka  ii  vuođđut  oktagaslaš  vuoigatvuođa heivehuvvon  ásodahkii,  vaikkovel  sosialbálvaluslágas lea mihttun ahte buohkaide galgá addot vejolašvuohta iešheanalaččat  ássat  ja  eallit.  Doaibmahehttejuvvon olbmuin geat ovdal ásse institušuvnnain lei riekti ásodahkii   heaittihanlága bakte, muhto ruovttus ássi doaibmahehttejuvvon olbmot eai ožžon seamma vuoigatvuođaid,  mii  lea  dagahan  ahte  oallugat  ain  vurdet oažžut  iežaset  ásodaga.  Leat  ain  olbmot  geain  leat iešguđetlágán doaibmahehttejumid geat ásset boarrásiid  ja  buhcciidruvttuin,  muhto  orru  leame  nu  ahte movttidandoarjja mii galggai movttidit olggosfárrema, lea doaibman nuorabuid fysalaš doaibmahehttejuvvon olbmuid ektui.</p>
    <p>Ásodaga ja ássanguovllu oláheapmi </p>
    <p>Leat oallu olbmot geat vásihit doaimmashehttejeaddji easttagiid ja váilevaš oláheapmi dagaha doaibmahehttejuvvon olbmuide unnit vejolašvuođaid ássodaga olaheamis. Plána ja huksenlágas eai leat láhkamearrádusat  mat  earenoamážit  sihkarastet  olaheami  doaibmahehttejuvvon  olbmuide.  Láhka  iige  leat  doarvái  čielggas das ahte sáhttá gáibidit eallinagistandárda reguleren ja huksehanplánain. Váikkuhus lea ássodagat mas dušše unna oasáš lea nu ahte lea olámuttos buohkaide. Lávdegoddi oaivvilda ahte láhka ja njuolggadusčállosat dán suorggis leat beare heitogat ja maid ahte eai leat leamašan doarvái čielgasat das ahte dagahit ássodagaid eanet olámuttos. Viessobáŋkku ássodatdoarjagin ja loatnalasahusain, mat lea ekonomálaš veahkkeneavvut  joksat  oláheami  ja  eallinagistandárda,  eaige leat leamašan doarvái buorre beaktu. Lea gal ain politihkkalaš mihtun ahte ássanviesuid lohkku ja ássodatguovllut main lea eallinagistandárda galget lassánit ja ahte lea dehálaš gávdnat ođđa veahkkeneavvuid maid lea rievttes beaktu. Gáržžideami ássanviesuid válljemis </p>
    <p>Ollu doaibmahehttejuvvon olbmuin leat gáržžiduvvon vejolašvuođat  viesu  ja  ássanbáikki  válljemis.  Sivvan  ii leat dušše váilevaš oláheapmi ja siskkáldas struktuvra, muhto  maiddái  ahte  bálvalusfálaldat  muhtun  suohkanin  lea  heivehuvvon  dihto  ásodagaide.  Válljenvejolašvuođat leat earenomážiid gáržžiduvvon olbmuin geat dárbbašit sihke láhččejuvvon ássodagaid ja bálvalusaid. Fuolahusásodagat  ovttas  bálvalusaiguin  huksejuvvojedje  álggos  fálaldahkkan  vuorrásiidda  geat  dárbbašedje earenoamáš divššu, muhto maiddái doaibmahehttejuvvon olbmuid ja eará dikšodárbbašeaddjit leat maŋimus jagiid heivehuvvon dákkár fuolahusbirrasiidda.  Olbmuin  geaidda  fállojuvvo  fuolahusviessu,  leat dávjá  unnán  vejolašvuohta  ieš  válljet  ásodaga,  ja  bákkejuvvojit  oktasašvuhtii  earáiguin  maid  dávjá  vásihit dego  smávva-institušuvdnan.  Orru  leame  nu  ahte  ássan ja bálvalusfálaldat hápmejuvvojit suohkanit gánnihahttin ja beaktilvuođa dárbbuid vuođul, ovdalgo čovdosit mat buoremusat leat ávkin ovttasgassi.</p>
    <p>Ásodatpolitihkka rievdá suohkanis suohkanii. </p>
    <p>Vuostamužžan orru ásodatpolitihkka vuođđun leamen kategoriijajurddašeapmi.  Doaibmahehttejuvvon  olbmot  dávjá  árvvoštallojuvvojit  oktan  joavkun,  mas  leat seammalágán  dárbbut,  sávaldagat  ja  eavttut.  Ásodat leat hárve integrerejuvvon dábálaš ásodagaiguin. Bálvalusat  heivehuvvojit  ásodahkii  iige  ovttaskas  olbmo dárbbuide. Doaibmahehttejuvvon olbmuin leat maid unnán vejolašvuođat fárret eará suohkanii. Suohkanii gosa fárre leat geatnegasvuohta vuostáiváldit ja láhččet veahkkefálaldaga, muhto ii leat  geatnegahtton čuovvut veahkkefálaldaga maid oaččui dan suohkanis gos fárrii.</p>
    <p>Ekonomiija </p>
    <p>Doaibmahehttejuvvvon  olbmuin  leat  dávjá  unnit  dietnasat go earáin, seammásgo leat stuora lassigolut doaimmashehttejumi  dihte.  Ekonomiija  maid  gáržžida ásodagaid ja čovdosiid válljemis.</p>
    <p>12 oahppu </p>
    <p>Mánáidgárdi </p>
    <p>Mánáidgárdi  lea  institušuvdna  mii  buoremusat  orru doaibmamin mánáid ektui das ahte fáluhit mánáide vejolašvuođa oassálastit seammásgo lea oassádallin. Buori mánáidgárddit ásahit oassádalli birrasa, ja mánáin lea  stuora  vuođđu  čájehit  fuola  solidaritehta  stoahkama bakte nu ahte heivehit njuolggadusaid ja stohkosiid  nu  ahte  doaibmahehttejuvvon  mánát  maid  sáhttet searvat. Ollu váhnemat šaddat váidagiid bakte bargat oaččuhit mánáidasaset dohkkalaš fálaldaga. Guorahallamat čájehit ahte leat duođalaš váilivuođat ollu mánáidgárddit fysalaš oláheamis, sisbiras ja olgobiras. Earenoamášvuohta  mánáidgárdesuorggis  lea  ahte buot  surggiin  gos  leat  doaimmashehttejeaddji  easttagat, leat maid veahkkeneavvut mat geavahuvvojit. Stuora váiddaáššit lohku mat leat duođaštuvvon, duođašta ahte  lágat  doibmet,  muhto  ahte  áddjás  bargu  oažžut dohkkalaš  fálaldaga.  Obbalaččat  oavvilda  lávdegoddi ahte rievttes strátegiijaid leat geavahuvvon go mánáidgárde suorggis leat geavahan láhkageatnegahtton ovdamuni,  lága  bakte  mearriduvvon  riekti  earenoamášpedagogalaš  veahkkái,  ja  čadni  doarjagat  doaibmahehttejuvvon mánáid dili láhččemii. Muhto leat beare oallu  váidaga  dan  ektui  ahte  sáhttá  leat  duhtavaš,  ja sáhttá jearrat ahte leago PP-bálvalus doarvái iešlágalaš suohkana ekonomiijas ja maiddái dan ektui ahte galgá doaibmat áššedovdi ásahussan.</p>
    <p>Vuođđoskuvla, joatkkaoahpahus ja rávisolbmuidoahpahus </p>
    <p>Skuvlavuogádagas  leat  dađistaga  čađahuvvon  oalle stuora rievdadeamit oktagaslaš vuoigatvuođaid hárrái mánáide,  nuoraide  ja  rávisolbmuide.  Lassi  earenoamášoahpahus vuoigatvuhtii, leat maŋimus jagiid ođđa lágat mearriduvvon maid ulbmil lea buoridit kvalitehta ja riektesihkarvuođa. Dát guoská vuoigatvuhtii oažžut oahpu  mearkagillii    ja  mearkagielas,  ja  riekti  ohppui čuokkisčála.  Dát  gusto  ođđa  gáibádusaide  áššedovdi čielggadeami  sisdollui,  ja  mearrádusat  movt  suohkanat earenoamážit galget čilget manin áššedovdi čielggadeapmi ii čuvvojuvvo. Seammas leat maid mearrádusat mat gusket oktagaslaš oahppoplánaide ja ovttasbargui  váhnemiiguin  ja  ohppiiguin  earenoamášoahpahusas, lea oassin kvalitehta sihkarasttin doaimmain. Das lea maid árvaluvvon ahte ohppiid bargobiras galgá láhkageatnegahttojuvvot. Oahpahussuorgi, gitta alit oahpu rádjái, lea okta daid surggiin go doaibmahehttejuvvon  olbmuin  leat  oktagaslaš  vuoigatvuođat.  Daningo dát suorgi leat lága bakte regulerejuvvon nu movt lea, de dat dáidá leat váikkuhan buoret guvlui ovdáneami maid  leat  oaidnán  gitta  1970-loga  rájes.  Seammás  lea oassádalli  skuvla  mearrediđolaš  mihttu  ja  lea  ain  ollu dagakeahttá ovdal go skuvla joksá dien mihtu. Oassádalli skuvla lea skuvla mii ii earut gaskal dábálaš  ja  earenoamáš  oahpahusa.  Vuođđoskuvlla  ja  joatkkaoahpahusa dovdomearkkat leat ahte oahppit beare dávjá sirdojuvvojit eret dábálaš klássas, go galget hárjehallat juoga maid eai máhte. Skuvla lea beare unnán  nagodan  vuhtiiváldit  earenoamáš  beroštumiid oahpaheami oktavuođas, iige leat dahkkon doarvái joksat oassádalli skuvla mihtu. Dán suorggis ferte movttidahtti čađahit kordinerejuvvon ja mearrediđolaš ovdánahttinbarggu, bargu mas berre oassádallat guorahallamiid    doaibmi  buori  vieruin,  ja  mearrediđolaš geahččalanprošeavttaid. Juohke  háve  go  mánáidgárddis  geargá  ja  álgá vuođđoskuvlii  ja  dasto  joatkkaskuvlii  de  ásahuvvojit easttagat  njoazes  ja  heajos  ráhkkaneami  dihte  sihke skuvllaid  ja  suohkaniid  /fylkasuohkaniid  bealis.  Dát guoská visttiid fysalaš láhččemii ja skuvlafálaldaga sisdoallui. Ohppiide dát mearkkaša kvalitatiivvalaš heajut skuvlaálgima go dat maid earát vásihit. Sis  geas  leat  oaidninváttut  ja  dyslektihkarat  eai oaččo  ollášuvvot  sin  vuoigatvuođa  oahpponeavvuide seammaládje  go  earát.  Danin  dáid  joavkkuin  ii  leat duođalaš  riekti  oahpahussii  go  earáin.  Das  ii  leat  leamašan  doarvái  lága  bakte  mearridit  vuoigatvuođa oahpponeavvuide,  nu  guhká  go  ráŋggáštanvejolašvuođaid  eai  leat  čadnon  vuoigatvuhtii.  Stuora  váilivuođat fysalaš oláheamis čuohcá sidjiide geain leat áican- ja lihkadanváttut. Ain huksejuvvojit ođđa skuvllat gos doaibmahehttejuvvon olbmot eai sáhtte atnit buot fágalanjaid skuvllas. Oslo suohkana iežas kontorfidnodat  almmustahtii  ahte  buot  gávcci  osloskuvlla  maid dárkkisteddje  mat  ledje  ođastuvvon  dehe  áibbas ođđasat jagis 1999, ledje rihkkon plána- ja huksenlága gáibádusaid ahte skuvllat ja lanjat galge olámuttos doaibmahehttejuvvon olbmuide. Lea  maid  duođalaš  doaibmahehttejeaddji  eastta  ahte nu oallu skuvllain lea nu heajos sisbiras ahte oahppit geat  bures  doibmet  ruovttubirasas,  šaddet  doaibmahehttejuvvon go skuvlii bohtet. Seamma go dilálašvuođat ovdaskuvla agi mánáide, de oaivvilda lávdegoddi ahte sii orrot fuomášan beare ollu  váiddááššit.  Jahkkimis  ferte  njuolggadusčállosiid aiddostahttit ja álggahit ortnegiid mat eastadit suohkaniid dinemis ruđaid go hilgot dehe geahpidit áššedovdi  neavvafálaldaga.  Dás  berre  maid  árvvoštallat  ahte leago  PP-bálvalus  doarvái  iešlágalaš  suohkankássas áššedovdi doaimma ektui.</p>
    <p>Vuolgga skuvllas-bargui </p>
    <p>Lea  eastta  ahte  skuvla  ii  doarvái  bures  ráhkkanahtte ohppiid bargoeallimii, ja iešalddis vuolggagii skuvllas bargui. Olles skuvlamanus váilu systemáhtalaš bargu mas  bargu  lea  mihtun.  Maiddái  váilu  čielggadeapmi das  mii  joatkkaskuvllaid  sisdoallu  galgá  leat  garrasit doaibmahehttejuvvon  nuoraid  ektui  ja  skuvllain  váilu ain gelbbolašvuohta das makkár vejolašvuođat  doaibmahehttejuvvon  olbmuin  lea  bargoeallimis.</p>
    <p>Rávisolbmuid ektui gal dilli lea rievdan buoret guvlui go riekti vuođđo- ja joatkkaskuvlii dál lea láhkamearrádus. Dás lea Norga guhkelis ovddabealde eará riikkaid. Lea dattetge váttis oaidnit movt mihttu eallinagi  oahppan  buot  rávisolbmuide  galgá  čađahuvvot  go eai leat álggahuvvon doaimmat heivehuvvon olbmuide geat leat olggobealde bargomárkana. Lassija  joatkkaoahpahusođastusas  orru  leame  dakkár  hápmi mii lasiha erohusaid gaskal sin geat leat bargoeallimis ja sin geat leat olggobealde.</p>
    <p>Alit oahpahus </p>
    <p>Alit  oahpahus  ii  leat  čuvvon  seamma  positiivvalaš  ovdáneami go oahpposuorgi muđui. Dán suorggis juohke  ovttaskas  olmmoš  vásiha  stuora  easttagiid,  muhto dát ii leat servodatekonomálaččat jierpmálaš ge. Oahpahus  lea  vuođđudeaddji  eaktun  dasa  ahte  doaibmahehttejuvvon olbmot sáhttet bargat. Doaimmaid maid Girko,-  oahpahus-  ja  dutkandepartemeanta  lea  álggahan alit oahpahusas leat beare heitogat, ja oahppoásahusain  váilu  doarvái  ipmárdus  das  mii  galgá  dahkkot vai fállojuvvo buorre fálaldat doaibmahehttejuvvon studeanttaide.  Eai  oahpahusfáladagat  eaige  lohkandilalašvuođat  leat  doarvái  buorit.  Riikkat  nugomat  USA, UK  ja  Dánmárku  leat  atnán  vuoigatvuođalaš  beali vuođđun iežaset lágain mat dán suorgái gusket. Vásáhusat  Amerihkas,  gos  lágat  guhkimusat  leat  doaibman, lea ahte láhkaheiveheapmi lea dagahan ahte oahpahusbáikkit deattuhit láhččema ja ahte doaibmahehttejuvvon studeanttaid lohku lea lassánan. Lea hoahppu ásahit  doaimmaid  mat  sihkarasttet  ahte  studeanttat geat mannu sivaid geažil atnet guhkit áiggi go doaimmasdearvvaš oahppit eai hilgojuvvot oahpahusain gánnihahttima dihte. Doaibmahehttejuvvon  studeanttat  atnet  dávjá  guhkit áiggi čađahit oahpu. Vuostamužžan dagaha doaibmi ortnet doaibmahehttejuvvon studeanttaide vejolašvuođa oažžut stuorit oahppoloanaid go earát ja dakko  bakte  divrudahttá  oahpu.  Nuppin  sániin  de  ii leat  doaibmahehttejuvvon  studeanttain  seamma  vejolašvuohta oahppui go earáin.</p>
    <p>13 Bargu </p>
    <p>Ollásii barggaheapmi lea ekonomalaš politihka bajitdási mihttu. Bargolinnjá lea válljejuvvon váldostrategiijan vai  oláha  mihtu.  Bargolinnjá,  mii  mielddisbuktá  ahte bargu  galgá  leat  ovddemusas,  eaktuda  dattetge  ahte juohkehaččas lea duođai vejolašvuohta válljet barggu. Dakkár  válljenvejolašvuođat  eai  leat  doaibmahehttejuvvon  olbmuin  odne,  vaikko  sis  sáhttet  leat  buorit gelbbolašvuođat. Hui ollu doaibmahehttejuvvon olbmot gahččet olg</p>
    <p>gobeallái  bargoveaga  danin  go  vuostáiváldet  bargonávccahisvuođaoaju  dehe  eará  doarjagiid,  dehe  leat biddjon  bargohehttejuvvon  olbmuid  kategoriijii.  Bargohehttejuvvon  olbmuid  eai  rehkenastte  leat  válbmasin  bargguide  ja  danin  sii  eai  leat  registrerejuvvon bargguheapmin.  Almmolaš  digaštallamat  ja  dutkamat leat  unnán  deattuhan  doaibmahehttejuvvon  olbmuid barggahandilálašvuođaid. Unnán dárkilis máhttu barggahandávjodaga  ja  duohta  bargguhisvuođa  birra  doaibmahehttejuvvon  olbmuid  gaskkas,  lea  duođalaš hehttehussan  oainnusindahkat  dán  bargguhisvuođa sosiálalaš váttisvuohtan.</p>
    <p>Indiviidaváste doaimmat </p>
    <p>Barggahanpolitihkka mii lea leamaš jođihuvvon doaibmahehttejuvvon  olbmuid  ektui  lea  eanasmuddui  leamaš  nu  ahte  bargguhisvuohta  čilgejuvvo  indiviidadásis.  Adno  juo  diehttelassan  ahte  doaibmahehttejupmi lea  váldosivvan  bargguhisvuhtii.  Dát  bargguhisvuođa ipmárdus  lea  dagahan  ahte  adnojit  ollu  indiviidavuođđuduvvon  doaimmat  ja  doarjjaortnegat.  Gaskaoamit leat leamaš dan váste ahte galget divvut ja buhtadit doaimmashehttejumi.  Doaibmahehttejuvvon  olbmuid fysalaš,  geavatlaš  ja  miellaguottulaš  cakkiid  divvun  ja rievdadeapmi  lea  dábálaččat  leamaš  gaskkustanapparahta  doaibmasuorggi  olggobealde.  Eiseválddiid  nákcabidjamat jávkadit cakkiid ja nagodit birget olggušteami ja hilgun beliiguin lea leamaš beare láivi. Ii leat doarvái  bidjat  návccaid  indiviiduálalaš  buhtadeaddji  doaimmaide.  Lea  maid  dárbbašlaš  láhčit  dilálašvuođaid bargoeallimis,  nu  ahte  buohkat  sáhttet  searvat iešguđet  eavttuid  vuođul.  Norgga  bargomárkanpolitihkka lea hui unnán leamaš dan guvlui ahte váikkuhit dehe rievdadit bargoeallima rámmaeavttuid. Amsterdamsoahpamuša    artihkal  13  gieldá  bargoeallimis  vealahit  doaibmahehttejuvvon  olbmuid.  Rávvagis lea aitto váldon atnui jorggu duođaštusdeattuheapmi  vealaheami  áššiid  dáfus.  Norggas  lea  aitto  ásahuvvon  láhkamearrádus  suodji  mii  eastada  olbmuid vealaheami  sin  doaimmashehttejumi  dihte  (bargobiraslága  §  55a).  Vásáhusat  USA:s  čájehit  ahte  ii-vealahanlágat jáhkkimis leat eanemusat ávkin sidjiide geat juo leat barggus. Norggas mii diehtit ahte bargoohccit ja  bargoaddit  dihtet  unnán  mearrádusaid  birra  ahte láhčit  bargosajiid  veahkkeneavvuiguin  ja  eará  doaimmaiguin.  Guhkes  áššemeannudanáigi  go  ohcet  dárbbašlaš  veahkkeneavvuid  dagaha  stuora  eahpesihkarvuođa  ja  bahámusat  sáhttá  vaikko  bargofálaldat  nohkat. Danin berre dárkilit čuovvut ođđa mearrádusaid. Doaibmahehttejuvvon  olbmuid  váilevaš  earuheapmi  lea  leamašan  váttisvuohtan  bargomárkandoaimmaid dáfus. Iešguđet mállet ja dását doaimmashehttejumit  váikkuhit  hui  iešguđetládje  juohke  bargái.  Doaimmaid bistu ja viidodat ferte dan vuhtiiváldit. Bálkádoarjjaortnet  lea  muhtin  ovdamearka  dasa  ahte  váilevaš earuheapmi bargoohcciin dagaha váidalahtti váikkuhusaid.  Ortnega golmma jagi ráddjen čuohcá sidjiide  geat  dárbbašit  bistevaš  ortnegiid  danin  go  sis  leat heajubut bargonávccat go bargoolbmáin. Lávdegotti mielas váikkuha bargonávccahisvuođaoaju  njuolggadusaid  geahpedeapmi dasa ahte olbmot geain leat garra doaimmashehttejumit dehe bistevaš vigit besset atnit ressursaideaset bargoeallimis.  Bargu  ja  oadju  lotnolagaid  lea  buorre ovdamearkan dasa ahte servodagas sáhttá ollu viežžat jus ávkkuha otná liiggásbargofámu ollásii.</p>
    <p>14 Kultuvra – ja astoáiggefálaldagat </p>
    <p>Kultuvrra- ja astoáiggedoaimmaid oláheapmi lea dehálaš  oassi  doaibmahehttejuvvon  olbmuid  oktasaš  politihkas.  Dán  suorggis  maid  gávdnojit  muhtin  cakkit mat  hehttejit  oassálastima  ja  muhtun  muddui  maid olgguštit  olbmuid  geain  leat  heajubut  doaibmannávccat. Leat ain ollu hástalusat. Olbmot geain leat doaimmashehttejumit servet unnibut go earát kultuvrra- ja astoáiggedoaimmaide. Unnán  oassálastin  lea  dan  olis  go  fysalaš  oláheapmi  lea heittot, ja dat lea dan olis go olbmuin geain leat heajubut  doaibmannávccat  deaividit  váttisvuođaide  go  leat olggušteaddji miellaguottuid, fievrredeami, lassigoluid oktavuođas ja dalle go dárbbašit veahki oassálastit doaimmaide. Leat váldon atnui máŋga iešguđetlágan gaskaoami, nugo  movttidandoaimmat  ja  doarjjaortnegat  maiguin ovddida  dábálaš  kulturásahusaid  fálaldagaid.  Muhtin suohkanat  leat  ásahan  ofelastinortnega  ja  astoáiggevehkiid. Norgga Doaibmahehttejuvvon olbmuid Falástallanlihttu  lea  ráhkadan  njuolggadusaid  mot  falástallanrusttegiid  jv.  galgá  láhčit,  nu  ahte  daid  sáhttet  doaibmahehttejuvvon olbmot geavahit.</p>
    <p>Oláheapmi </p>
    <p>Buot  rustegat  maid  huksejit  spealloruđaid  doarjagiiguin galget nu ahte dat lea olaheamis ja geavahanládje olbmuide geain leat heajubut doaibmannávccat. Iskkadeamit čájehit dattetge ahte rusttegiid dohkálašvuohta ii  leat  álot  gáibádusaid  mielde.  Dasa  lea  ovddemusat čilgehussan  ahte  gárvves  rusttegiid  čuovvolit  ja  bearráigehččet beare heittohit, muhto maiddái ahte suohkanat  addet  dispensašuvnnaid  maŋŋel  go  rusttegat leat dohkkehuvvon ja spealloruđat juolluduvvon. Spealloruđaid mákset vuoruid mielde, ja okta ráŋggaštusvejolašvuohta lea bissehit máksámušaid jus eai čuovo gáibádusaid. Dát eaktuda ahte spealloruđaid juolludeaddji ásaha dássedis vuogi bearráigeahččat rusttegiid go  daid  huksejit.    Lávdegoddi  ii  dieđe  ahte  dát  vejolašvuohta  lea  váldon  atnui.  Lea  váttis  dadjat  maidege makkár  effeakta  Kulturdepartementta  rusttetgáibádusaid birra bagadusgihppagiin lea, muhto ollugat jearahit gihppagiid. Beassan girkovisttiide lea ollu buorránan maŋemus jagiid,  muhtin  muddui  danin  go  Girkoráđi  bealis  leat dihtomielalaččat  geavahan  gaskaomiid  (sierra  konsuleantta,  bagadalliid,  telesáddenrusttegiid  buot  girkovisttiin, čuokkisčállojuvvon biibbal ja sálbmagirji j.e.). Bealjehisolbmuid  organisašuvnnat  dieđihit  dattetge ahte  rusttegiid  bearráigehččet  ja  ortnegisdollet  dávjá hui hejot. Lagasguovlluin  ja  vuoiŋŋastanguovlluin  lea  iešguđet  dásat  obbamáilmmásaš  hábmen.  Muhtin  suohkaniin  lea  alla  oláheapmi,  dihtomielalaš  vuoruheami geažil.  Várrejuvvon  láhčinruđaid  geavaheapmi  (ea.ea prošeaktadoarjja  ja  spealloruđat)  čájehuvvojit  leamaš dehálaš gaskaoapmin maiguin lea joksan buriid čovdosiid. Ollugiidda  leat  earáid  miellaguottut  stuora  caggin go  galget  oassálastit.  Ollugat  garvet  doaimmaid/lágidemiid go ballet olgguštuvvot. Dákko leat sihke mánát ja nuorat erenoamáš hearkkit. Lea dárbu doaimmaide mat sáhttet dagahit ahte eiseválddit,  plánejeaddjit  ja  bálvalusapparahta  bargit ožžot buoret ipmárdusa ja eanet máhtu. Ofelastinortnet  lea  dehálaš,    ja  ollugiidda  lea  eaktun, go galgá buoridit oassálastima vejolašvuođaid. Astoáiggeveahkit lea buorre ortnet, muhto stuora heittotvuohta ortnegiin lea ahte dat lea eaktodáhtolaš, ja suohkaniin  dihtet  unnán  ovdamuniid  birra  mat  leat  go dan galgá váldit atnui. Ollu suohkanat leat geavahišgoahtán ortnega, muhto ruhtadit dan doarjjaolbmoortnegiin.  Dalle  sáhttá  álkit  čuožžilit  heittot  ja  gilvaleaddji dilálašvuohta  guokte  guovttelágan  bálvalusaid  gaskii, main  lea  čielga  guovttelágan  sisdoallu  ja  mas  dušše nubbi (doarjjaolmmošortnet) lea láhkaregulerejuvvon. Golut  go  geavaha  iešguđetlágan  kulturfálaldagaid dehe mátkkoštit lupmui olggušta ollugiid. Dat lea erenoamážit  sin  dáfus  geat  dárbbašit  ofelaččaid  ja  dábálaččat šaddet máksit duppál hatti.</p>
    <p>15 Dearvvašvuođa- ja sosiálbálvalus </p>
    <p>Norga  lea  riika  gos  čálgofálaldagat  ja  doarjjaortnegat leat bures huksejuvvon. Leat dattetge muhtin heittotvuođat dan ektui mot bálvalusat doibmet. Norgga  čálgovuogádat  eaktuda  ahte  juohkehaš  ieš ohcala bálvalusdoaimma. Ieš ferte beassat sin ságaide, čuovvolit ja vejolaččat ovttastahttit iešguđet doaimmaid. Gáibida ressursaid ja návccaid galgat hupmat iežas ášši. Go álgga lea biddjon juohkehačča háldui, návccahis joavkkut  šaddet  erenoamáš  rašit.  Muhtimat  báhcet  áibbas olggobeallái vuogádaga, ja ollugat eai oaččo dan bálvalusfálaldaga maid sii dárbbašit. Dearvvašvuođabálvalusaid  iskkadeapmi  doaibmahehttejuvvon olbmuide  govvida  dan.  Viidáset  čájeha  iskkadeapmi ahte olbmuin geain leat psykalaš gillámušat leat heajumus suohkanlaš fálaldagat ja heajumus birgeneavttut.</p>
    <p>Suohkanlaš iešstivrejupmi ja indiviiduálalaš vuoigatvuođat </p>
    <p>Bajitdási  caggi  lea  viidodatsuorggis  suohkanlaš iešstivrejumi  ja  indiviiduálalaš  vuoigatvuođaid  gaskkas. Lea poltihkalaš mihttomearrin ahte galgá unnimusat ráddjet suohkaniid doaibmafriddjavuođa. Dát sávaldat  sáhttá  leat  vuostálagaid  mihttomeriin  ahte  galget leat ovttaárvosaš bálvalusat. Gealbudahttin  ja  veajuiduhttin  lea  suorggit  main leat fuobmán ollu hástalusaid. Geavatlaččat leat stuora erohusat  bálvalusain  suohkaniid  gaskkas,  ja  fálaldagain leat maid variašuvnnat iešguđet mállet doaimmashehttejumiid dáfus. Sihke  sosiálbálvalusalága  ja  suohkandearvvašvuođalága  vuoigatvuođamearrádusat  leat  eahpečielgasat. Daid vuođul lea vuoigatvuohta oažžut dárbbašlaš dohkálaš  dását  dearvvašvuođabálvalusaid,  muhto  daid vuođul  leat  maid  stuora  vejolašvuođat  variašuvnnaide viidodaga ja kvalitehta dáfus. Lávdegotti mielas galgá doaibmahehttejuvvon  olbmuin  leat  láhkagáibádussan ahte sosiál- ja dearvvašvuođabálvalusat eai dušše galgga  duhtadit  dárbbašlaš  dárbbuid,  muhto  dat  galget sihkkarastit vejolašvuođa oažžut buoremus doaibmanja máhttinnávccaid, iešbirgenlági  ja vejolašvuođa aktiivvalaččat  searvat  servodateallimii.  Galgá  leat  vejolaš hábmet čielgaseappot gáibádusaid kvalitehtii ja viidodahkii, ja addit juohkehažžii eanet rievtti ieš mearridit makkár mállet veahkkedoaimmat galget leat. Muhtin  surggiin  leat  njuolggadusaid  geavaheapmi mii dagaha cakkiid. Váilevaš duohtan dahkan áššemeannudannjuolggadusain  sosiálbálvalusaid  juolludemiid dáfus leat muhtin ovdamearkan dasa. Lea dárbu lasihit hálddašeami máhtu láhkamearrádusaid dáfus vai sihkkarastá rievttes duohtan dahkama.</p>
    <p>Váilevaš bargit  ja váilevaš ovttastahttin </p>
    <p>Bargiid vátni lea hehttehussan buori bálvalusfálaldahkii. Dát lea stuora váttisvuohta dikšo- ja fuollasuorggi siskkobealde. Unnán bissovašvuohta ja ovttalašvuohta bargiidjoavkkus  dagaha  stađuhisvuođa  ja  heittot  ovddidan ja áigeloavttu eavttuid sidjiide geat geavahit bálvalusaid.. Ollugat vásihit bálvalusásahusa leat váttisin ja eahpečielggasin.  Okta  váldováttisvuohta  lea  váilevaš  ovttastahttin. Váilevašvuođat dahket váttisin oažžut buriid ja  ollislaš  doaimmaid  juohkehažžii,  ja  dat  lea  noađđin ieš šaddat doaibmat iešguđet doaimmaid ja bálvalusaid ovttasteaddjin.  Sáhttá  máid  leat  noađđin  gávdnat  ovdan vuogádagas. Sáhttá leat buorre gaskaoapmin láhkavuođustit  indiviiduálalaš  plánaid  vai  sihkkarastá  ollislaš fálaldaga, muhto dat eaktuda ahte suohkanat nagodit dan čuovvolit geavatlaččat. Indiviiduálaš plánaid vuoigatvuođa  ferte  viididit  maiddái  fátmmastit  sosiála bálvalusaid.</p>
    <p>Miellaguottut </p>
    <p>Deaivvadeapmi bálvalusásahusain sáhttá leat hástalus. Fámohisvuođa    ja  gutnehuhttima  vásihusat  leat  dábálaččat. Vaikko fuollabálvalusat addojuvvojit priváhta ruovttuin, leat bálvalusplánat ja bargiid doaimmat ásahuskultuvrra hámis. Bálvalusfálaldaga váilevaš rievddadanmunni  ja  diehttevašvuohta  ráddje  geavaheddjiid  válljenfriddjavuođa. Lea váttis ja lossat go ieš ii beasa mearridit goas áigu nohkat, goas áigu boradit dehe goas áigu  riššus  basadit,  muhto  dat  maid  dahká  juoidá iešdovdduin  ja  mot  vásiha  iežas  árvvu.  Vuogádatdásis oaidná  ea.ea  dan  ahte  váilu  indiviidalaš  jurddašeapmi go hirbmadit vuoruhit kollektiiva ássančovdosiid ja ovttastahttojuvvon  fuollaásodagaid.  Joavkkojurddašeapmi goarida indiviidalaš beroštumiid ja čovdosiid, ja lea ovttaárvvu ja normáliserema mihttomeriid vuostá.</p>
    <p>Stuorát bálvalusdárbu </p>
    <p>Leat  gárgadassat  ja  vuordinlisttut,  sihke  áibbas vuođđobálvalusaid siskkobealde nugo buohcceviesuin ja ruovttubálvalusas, ja iešguđet ásodanmálliid siskkobealde. Dát čájeha ahte bálvalusaid viidodaga ferte lasihit.  Dat  gullá  maiddái  ođđa  mállet  bálvalussii  nugo geavaheaddjihálddašuvvonpersovnnalaš  veahkkái (GPV), mas lea ulbmil addit dikšo- ja fuollabálvalusa  geavaheddjiide  eanet  iešmearrideami  ja  iehčanasvuođa.</p>
    <p>Ekonomalaš cakkit </p>
    <p>Alla iežasmávssut dagahit ahte ollu doaibmahehttejuvvon olbmot rahčet stuora goluiguin, ja danin sis ii leat ráđđi oažžut buoremus divššu/veajuiduhttima. Dát lea maid  hehttehussan  buori  dearvvašvuođabálvalussii  ja ipmirduvvo leat liigevearrun go buozanvuođas lea vearru,  mii  lea  ovttadássásašvuođa  mihttomeari  vuostá. Ekonomalaš hástalus lea bistevaš váttisvuohtan suohkaniidda, ja dás ferte stáhta čuovvolit iežas ekonomalaš ovddasvástádusa mihá eambbo vai joksá mihttomeriid.</p>
    <p>16 Doaibmahehttejuvvon sápmelaččat ja sisafárrejeaddjit </p>
    <p>Dásseárvvu ja servodahkii ollásii oassálastima mihttomearit gullet buot doaibmahehttejuvvon olbmuide. Vai mihttomeriid galgá duohtandahkat, de ferte oainnusindahkat ja bidjat vuođđun minoritehtaperspektiivva oassálasti servodaga politihka hábmemis. Lea erenoamáš stuora  hástalus  demokráhtalaš  servodagas  fuolahit ahte  minoritehtat  ožžot  vejolašvuođa  vuhtiiváldit iežaset  beroštumiid,  ja  seammás  sihkkarastit  sidjiide seamma vuoigatvuođaid ja vejolašvuođaid go mat álbmogis muđui leat. Sápmelaččaide,  ja  erenoamážit  doaibmahehttejuvvon  sápmelaččaide,  deaividit  gielalaš  ja  kultuvrralaš hehttehusat mat lasihit váttisvuođaid ja dahket váttisin sihke oahpu, diagnostiserema, divššu, veajuiduhttima ja  geavaheddjiidinformašuvnna.  Dát  ii  heive    vuoigatvuođaide  mii  sápmelaččain  eamiálbmogin  lea  duođai leat  ovttadássážžan  eará  norgga  stáhtaboargáriiguin, dehe vuoigatvuođaide doaimmaide mat hehttejit negatiiva vealaheami. Mihttomeari joksamis ferte álggahit eanet  ja  viidát  doaimmaid  vai  doaibmahehttejuvvon sápmelaččaid dustejit bargit geat máhttet sámegiela ja dovdet sámi historjjá, kultuvrra, norpmaid ja eallinvuogi. Sápmelaččaide geain leat iešguđetlágan doaimmashehttejumit mat dagahit gulahalanváttuid, lea erenoamáš dehálaš ahte leat fágabargit geat máhttet giela ja dovdet  eallindilálašvuođa.  Dáid  joavkkuide  ja  earáide geat  dárbbašit  guhkit  veajuiduhttinfálaldagaid,  ferte árvvoštallat  ásahit  sámegielat  veajuiduhttinásahusa. Earenoamášpedagogalaš váldobáikki huksen sámi geavaheddjiide  ferte  dahkkot  jođaneappot  ja  leat  viidát go lea jurddašuvvon, ja suorgái ferte hukset sámi fierpmádaga. Dearvvašvuođa- ja sosiálbálvalusaid doaibmaplána sámi álbmogii, konkrehtalaš doaimmaiguin ja juolludanplánain, ferte farggamusat mearriduvvot, ja álggahuvvot jagi 2002 rájes. Sámi dutkama ja duođaštusčohkkema ferte nannet. Lea  ea.ea.  stuora  dárbu  oažžut  buoret  dieđuid  sámi birgenlágiid ja servodatdilálašvuođaid birra.</p>
    <p>Čearddalaš minoritehtat </p>
    <p>Gávdno hui unnán dutkojuvvon máhttu doaibmahehttejuvvon  sisafárrejeddjiid  ja  čearddalaš  minoritehtaid birra.  Iskkadeapmi  ollesolbmuid  birra  čájeha  ahte  sii vásihit stuora váttisvuođaid ea.ea. barggu ja orrunviesu  dáfus,  ja  almmolaš  bálvalusásahusa  dáfus.  Ollislaš váttisvuođat  šaddet  stuorábut  go  váttisvuođaid  submi mii iešguđet joavkkuin lea sierranasat. Sáhttá maiddái dadjat  ahte  lea  duppál  namahusas  sáhka.  Doaibmahehttejuvvon sisafárrejeaddjit lea minoritehtan minoritehtaid gaskkas. Buozanvuohta  ja  doaimmashehttejupmi  sáhttet maid  adnot  kultuvrralaš  ráhkaduvvon  oassin  ja  daid ferte  ipmirdit  leat  relatiivalaš  doahpagin.  Norgga  dearvvašvuođadoaimmahaga  deaivvademiin  sáhttet  doaibmahehttejuvvon olbmot vásihit ahte sin meahtaliid ja  ipmárdusvugiid  eai  ipmir.  Sáhttá  maiddái  váttis  ipmirdit fágabargiid perspektiivva . Deaivvademiin sisafárrejeddjiid bearrašiid ja fágabargiid gaskkas lassánit ja  ilbmet  oidnosii  obbalaš  gulahallanváttisvuođat.  Seammás  ihtet  erenoamáš  čuolbmačilgehusat  giellaváttisvuođaid, kulturerohusaid ja miellaguottuid dáfus. Sisafárrejeddjiin lea stuora dárbu oažžut dieđuid bálvalusásahusa, vuoigatvuođaid ja vejolašvuođaid birra. Dárbu dattetge molsašuvvá gielladáidduid, oahpahusduogáža, bargomárkanii gullevašvuođa, ja dan mielde man guhká Norggas lea orron ja man muddui lea orron sierra. Erenoamážit analfabehtat, doaibmi analfabehtat ja olbmot váilevaš oahpuin ja unnán dárogielmáhtuin vásihit ahte lea ollu «diehtojuohkinhehttehus». Diehtojuohkin- ja gulahallanhehttehus ii leat dušše minoriehtaid váttisvuohta, muhto maiddái servodaga. Dábálaš ásahus mii addá bálvalusaid doaibmahehttejuvvon  olbmuide,  ferte  ovddidit  buriid  fálaldagaid buot joavkkuide – sihke ovttaiduvvon ja erenoamáš fálaldagaid, buot dásiin. Dát fertejit fálaldagat mat vuhtiiváldet indiviidalaš dárbbuid.</p>
    <p>17 Persovnnalaš integritehta, bearašeallin ja seksuálalaš eallin </p>
    <p>Ollásii  oassálastin  ja  ovttadássásašvuohta  doaibmahehttejuvvon olbmuide galgá gustot buot eallima surggiide, maiddái ahte lea vuoigatvuohta bearašeallimii ja seksuálalaš eallimii. Vuoigatvuohta  bearašeallimii  lea  vásedin  vuhtiiváldojuvvon  álbmotrievttálaš  konvenšuvnnaid  bokte, ea.ea.  eurohpalaš  álbmotvuoigatvuođakonvenšuvnna</p>
    <p type="listitem">–EÁK – art. 8 bokte. Norgga lágat eai leat riikkaidgaskasaš konvenšuvn</p>
    <p>naid vuostá, ja formálalaččat leat Norggas dán suorggis  ii-vealaheaddji  láhkamearrádusat.  Sáhttá  jearrat dahká  go  Norga  doarvái  riikkaidgaskasaš  geatnegasvuođaid ektui vai doaibmahehttejuvvon olbmot sáhttet garvit  váttisvuođaid  mat  sidjiide  deaividit.  Vásihusat láhkamearrádusaid  duohtan  dahkamis  čájehit  ahte leat  hehttehusat  go  gáibiduvvojit  eará  ja  muhtomin garraseappot gáibádusat doaibmahehttejuvvon olbmuin.  Dát  lea  erenoamáš  čalbmáičuohcci  mánáidsuodjaluslága  ja  adopšuvdnalága  duohtan  dahkamis. Berošteaddji-organisašuvnnat  dieđihit  ruovttoluotta ahte  lea  vealaheapmi  dearvvašvuođa  njuolggadusaid duohtan  dahkamis  go  doaibmahehttejuvvon  olbmot ohcet lobi adopteret. Iskkadeapmi čájeha maiddái ahte mánáidsuodjalusláhka  ollu  oktavuođain  geavahuvvo iešguđetládje  doaibmahehttejuvvon  mánáid  go  eará mánáid vuostá.</p>
    <p>Vuoigatvuohta bearrašeallimiii ja leat váhnemiin </p>
    <p>Sihke  veahkkeapparahtas  ja  servodagas  muđui  orru leamen  váilevaš  máŋggabealát  govva  doaibmahehttejuvvon váhnemiid fuollanávccas. Ii biddjojuvvo munni ahte  doaibmahehttejuvvon  váhnemiid  joavkkus  maiddái leat seamma stuora variašuvnnat návccain mat sis lea  addit  dohkálaš  mánáidfuola,  nugo  eará  ge  váhnemiid gaskkas. Doaibmahehttejuvvon váhnemat dávjá vásihit ovdagáttuid  ja  negatiivvalaš  miellaguottuid  váhnendoaimma ektui, sihke lagasbirrasis ja go deaividit bálvalusapparahtain. Sin deaividit ovdagáttut nugo ahte sii hálidit máná go sis lea dárbu oažžut veahki praktihkalaš bargguide, ja sidjiide eai jáhke ahte maiddái doaibmahehttejuvvon  olbmuide  sáhttá  leat  lunddolaš  oassin  eallimis šaddat váhnemin. Muhtin  doaibmahehttejuvvon  váhnemat  dárbbašit veahki  persovnnalaš  dikšui  ja    beaivválaš  viessobargguide,  lassin  dasa  ahte  bearráigeahččat  ja  dikšut  mánáid.  Ekonomlaš  oktavuohta  veahkkeapparahtain  dagaha  ahte  dát  váhnenjoavku  eanet  gillá  bearráigeahčuid go earát. Go veahkkeapparahtas lea eanet aktiiivvalaš  doaibma  go  muđui,  vásihit  máŋggas  iežaset vákšojuvvon  ja  ahte  biddjo  stuorát  gáibádus  sin  váhnenvuhtii go earáid váhnenvuhtii.</p>
    <p>Seksuálalaš veahkaváldimat </p>
    <p>Ođđaseappot  dutkan  čájeha  ahte  doaibmahehttejuvvon olbmot, erenoamážit mánát, gillájit mihá eanebut seksuálalaš  veahkaváldimiid  go  earát.  Okta  čilgehus lea  ahte  ollugat  orrot  beaive-  ja  jándorásahusain.  Go áigu eastadit ja hehttet ahte mánát gillájit veahkaváldimiid,  de  lea  dehálaš  láhčit  dilálašvuođaid  nu  ahte  lea buorre ovttasbargu váhnemiid, veahkkefuolaheaddji ja bargiid gaskkas. Olgoriikka  dutkan  maiddái  orru  čájeheame  ahte sihke doaibmahehttejuvvon nissonolbmot ja dievddut gillájit  mihá  eanet  veahkaváldimiid  go  earát.  Veahkaváldimiid dahket dávjá olbmot geaidda sis lea luohttámuš, mii dahká váttisin dieđihit veahkaváldimiid birra. Heahteguovddážat  leat  dávjá  heittohit  láhččejuvvon doaibmahehttejuvvon olbmuid váste dulkonbálvalusa, fysalaš láhččema ja fievrredeami dáfus.</p>
    <p>Vuoigatvuohta seksuálalaš eallimii </p>
    <p>Lea  unnán  máhttodássi  sihke  bálvalusapparahtas  ja servodagas  obbalaččat  dáid  gažaldagaid  birra.  Danin dárbbašuvvo eanet máhttu ja oahpahit dearvvašvuođabargiid dán birra, nu ahte sii buorebut sáhttet duhtadit geavaheddjiid dárbbu dieđuide ja bagadallamii. Váilevaš máhttu sáhttá leat danin go dearvvašvuođabargit duođai eai dieđe man birra galget muitalit, omd. sis ii leat doarvái máhttu dan birra makkár doaimmashehttejumit  čuvvot  soga,  ja  ahte  dearvvašvuođabargit eai dieđe mot sii galget ovdanbuktit dan máhtu mii sis soaitá leat. Gávdno  ollu  eahpečielggasvuohta  das  mii  oaivvilduvvo  doahpagiin  vuoigatvuohta  seksuálalaš  eallimii, ja mielddisbuktá go dat eanet go suodjaleami veahkaváldimiid  ja  vealaheami  vuostá.  Sáhttá  deattuhit  ahte lea dehálaš láhčit dilálašvuođaid nu ahte doaibmahehttejuvvon olbmot ožžot vejolašvuođa ásahit iežaset priváhta ávvosa dán suorggis. Dát lea erenoamážit dan joavkku dáfus man birastahttet dikšo ja dearvvašvuođabargit eanasáiggi jándoris. Lea viidáset hui dehálaš ahte olbmot geat dárbbašit divššu  ja  fuola  ožžot  formálalaš  seksuáloahpu.  Dat šaddá  erenoamáš  čalbmáičuohcci  doaibmahehttejuvvon mánáid dáfus go sii dávjá masset eahpeformálalaš vejolašvuođaid  oahppat  goruda  ja  seksuálitehta  birra stohkosa bokte ja go ovttastallet seammaahkásaš mánáiguin. Unnán máhttu bálvalusásahusas ja unnán informašuvdna  dahká  váttisin  bidjat  rájiid  dasa  mii  lea dábálaš seksuálalaš oktavuohta ja veahkaváldin.</p>
    <p>18 Dutkan </p>
    <p>Dutkan lea dehálaš gaskaoapmi  vai joksá ollásii oassálastima ja ovttadássásašvuođa mihttomeari. Dađistaga dutkojuvvo  dál  muhtin  surggiin  mat  njuolgut  gusket doaibmahehttejuvvon  olbmuide,  vaikko  ollu  dán  dutkamis lea bieđggus, sihke geográfalaččat ja fágalaččat. Lávdegoddi  deattuha  guokte  váttisvuođa  mat  gullet dutkamii  doaibmahehttejuvvon  olbmuid  birra,  lea  beare  unnán  viidodat,  ja  lea  leamaš  summális  organiseren.  Ain  leat  ollu  suorggit  main  sihke  diehtoárvu  ja dutkanáŋgiruššan lea unnán ovddiduvvon. Eanasoassi dutkamis  lea  ain  čoahkáiduvvon  indiviiduálalaš  perspektiivva birra ja ollu lea diagnosavuođđuduvvon dutkan. Dehálaš  oktasaš namuheaddjin «dasa mii váilu» lea  eanet  servodatgullevaš  dutkan.  Váilu  dutkan  mas fuomášupmi lea biddjon birrasiidda ja dasa mii dahká hehttehusaid.  Dutkan  iige  leat  dagahan  digaštallama gaskaomiid birra nugo dat livččii sáhttán dahkat. Leat  máŋga  siva  go  dilli  lea  nu,  muhto  váilevaš beroštupmi  iešguđet  beliin  lea  okta  dehálaš  sivva. Eaŋkildutkit ja muhtin birrasat leat áigodagain dutkan doaibmahehttejuvvon  olbmuid  eallindilálašvuođa  ja iešguđet ortnegiid/doammaid, muhto  doaibmahehttejuvvon  olbmuid  organisašuvnnat  ja  Stáhta  doaibmahehttejuvvon  olbmuid  ráđđi  dat  bággii  oažžut  sierra dutkanprográmma.  Prográmma  ásahuvvui  maiddái Stuoradikki  gohččosa  vuođul.    Departementtain  lea mearkkašahtti  doaibma  go  leat  bargoaddin  dutkamii, muhto  ovddemusat  Sosiál-  ja  dearvvašvuođadepartementa,  Girko,-  oahpahus-  ja  dutkandepartementa  dat leat čájehan beroštumi doaibmahehttejuvvon olbmuid dutkamii. Dárbbašuvvojit eanet ressursat dutkamii. Ressursagažaldat  ii  leat  dattetge  dušše  ruhtagažaldat,  muhto maiddái  gažaldat  olmmolaš  ressursaid  birra.  Galget gávdnot doarvái dohkálaš dutkkit geat beroštit dán suorggis, ja geat hálidit bidjat áiggi ja karrieara dasa, go suorgi lea dan mutto ollislaš ahte ii sáhte dušše njuikut olggos  ja  sisa.  Hástalussan  lea  geasuhit  váldofága-  ja doavttirgrádastudeanttaid suorgái, boktit ođđa dutkiid beroštumi ja bisuhit ásahuvvon dutkkiid. Ruhtavallji lea mearkkašahtti boahttevaš ovddideapmái,  ja  dan  berre  lasihit,  muhto  seammás  ferte  jurddašit  vuđoleappot  makkár  ordnejeaddji  doaimmat sáhttet nannet fágasuorggi. Dutkanhálddatlaš orgánat leat unnán čađahan iešguđetge ordnejeaddji evttohuvvon  doaimmaid.  Lávdegoddi  oaivvilda  ahte  muhtin dutkanbirrasiid  berre  movttiidahttit  viidáset  ovddideapmái  ordnejeaddji  doaimmaiguin,  omd.  oaččuhanruđaiguin.  Deaivvadanbáikkit  ja  fágalaš  digaštallama báikkit,  ja  oktavuohta  bargoustibiiguin  olggobealde bargosaji leat maid dehálaš doaimmat. Universitehtat  eai  leat  leamaš  erenoamážat  doaibmahehttejuvvon  olbmuid  dutkama  dáfus,  muhto  doppe lea maid govva rievdan veaháš maŋemus logenar jagis.  Universitehtain  lea  dehálaš  doaibma  oaččuheami dáfus. Váldofága- ja doavttirgrádaoahput leat váldogáldun man bokte oaččuha olbmuid.  Lea álkibut geasuhit studeanttaid jus gávdnojit báikkálaš prošeavttat ja bagadallit geat dovdet suorggi. Muhtin ordnejeaddji doaimmaid berre hábmet oaččuheami áigumuša dárbbu mielde. Ovdal lea evttohuvvon ásahit sihke njunušvirggiid  ovtta  dehe  guovtti  universitehtii,  ja  bidjat  ruđaid dutkanoaččuheapmái, muhto lávdegoddi gal ii oainne ahte dakkár evttohusat leat čuovvoluvvon.</p>
    <p>19 Vásáhusat strategiijaiguin mat leat adnon Norggas </p>
    <p>Lágat strategiijan </p>
    <p>Lágat  leat  dábálaččat  adnon  leat  heivvolaš  gaskaoapmin go galgá joksat iešguđet mihttomeriid: nugo dásset  birgenlági  dehe  ovttadássásašvuođa.  Norggas  adnojit  lágat  leat  okta  máŋga  gaskaomiin  maiguin  sihkkarastá  ahte  buot  boargáriin  leat  seamma  vuoigatvuođat ja vejolašvuođat servodagas. Doaibmahehttejuvvon olbmuin ii leat makkárge sierra riektedilli Norgga lágaid ektui. Áibbas nuppeládje go  muhtin  riikkain  lea,  de  ii  leat  ráhkaduvvon  sierra láhka mii galgá sihkkarastit dán joavkku erenoamážit, omd.  nu mot ii-vealahanláhka dahká. Áigumuššan lea ahte  dábálaš  láhka  galgá  vuhtiiváldit  doaibmahehttejuvvon  olbmuid  vuoigatvuođaid.  Muhtin  surggiin  lea dattetge  leamaš  dárbbašlaš  ovttaiduhttit  sierra vuoigatvuođaid  dábálaš  lágaide,  nugo  oahpahuslágas ja mánáidgárddelágas. Lágain lea leamaš iešguđetlágan ávki  leat strategiijan mainna doaibmahehttejuvvon olbmot jokset ovttadássásašvuođa.  Dehálaš  vásáhus  lea  ahte  lága  gaskaomiid eai ávkkut doarvái bures. Leat erenoamážit vejolašvuođat  bidjat  gáibádusaid,  maid  unnán  geavahit. Lea maiddái nu ahte lága jurddašuvvon ávki lea maid dan duohken makkár ekonomalaš, sosiála ja politihkalaš oktavuođas láhka lea. Lágain lea hárve váikkuhus go  lea  áidna  strategiijan,  muhto  dat  sáhttá  váikkuhit positiivvalaččat jus dan geavaha lotnolagaid eará strategiijaiguin.</p>
    <p>Geavaheddjiid-oassálastin  strategiijan </p>
    <p>Geavaheddjiidoassálastin  lea  demokrahtalaš  vuoigatvuohta mii mielddisbuktá ahte oktagaslaš olbmot oassálastet  mearridanproseassaide mat gullet sin iežaset eallindillái  (indiviidadássi)  dehe  organisašuvnnaid  áirasat oassálastet hábmet bálvalusaid ja doaimmaid (vuogádatdássi).  Geavaheddjiid-oassálastin  lea  bargovuohki mii mielddisbuktá ahte doalaha alla dási bálvalusja doaibmahábmemis, go vásáhusvuođđuduvvon máhttu fievrreduvvo sidjiide geat mearridit  ja geat doaimmahit  bálvalusaid.  Dát  lea  maid  strategiijan  das  ahte joksat mihttomeari ahte servodat galgá buohkaid váste. Leat  erenoamážit  doaibmahehttejuvvon  olbmuid golmma  doaibmaplánaid  prošeavttaid  bokte  ahte  lea ožžon  vásáhusaid  maid  sáhttá  olahit  geavaheddjiidoassálastimiin ja makkár eavttut fertejit gávdnot vai geavaheddjiid-oassálastin galgá doaibmat. Lea soabatmeahttunvuohta  guđe  muddui  geavaheddjiid-oassálastin lea  buktán  bohtosiid.  Gávdnojit  geavaheaddji,  bálvalusapparahta ja vuogádatbeali ovddasteaddjit, geat vásihit geavaheddjiid-oassálastima unohassan, ressursaja áigegáibideaddjin ja ahte das gártet unnán bohtosat. Doaibmaplánaprošeavttaid  vásáhusat  čájehit  ahte geavaheaddjit  hálidit  váldit  ovddasvástádusa  hábmet doaimmaid ja bálvalusaid, ja bohtosat šaddet earáládje geavaheddjiid-oassálastimiin  go  dan  haga.  Dat  ahte vuhtiiváldit  geavaheddjiid  dárbbuid,  sávaladagaid  ja vásáhusaid, lea buoremus dáhkádussan dasa ahte bálvalusapparahta fálaldagat doibmet sidjiide geaidda galget. Geavaheddjiid-oassálastin lea čalmmustahttán hehttehusaid  maid  doaibmahehttejuvvon  olbmot  vásihit otná  servodagas,  ja  rievdadus  mii  lea  dáhpáhuvvan oainnuin maŋemus logi vihttanuppelot jagis doaibmahehttejuvvon olbmuid birra,  lea jáhkkimis dan geažil go lea leamaš eanet geavaheddjiid-oassálastin.</p>
    <p>Doaibmahehttejuvvon olbmuid suohkanlaš ráđit ja suohkanlaš doaibmaplánat </p>
    <p>Eanas  suohkanat  mat  leat  ásahan  ráđiid  vásihit  dan ávkkálažžan. Bargodutkaninstituhtta jagi árvvoštallan čájeha ahte dalle go ráđiid rávvejit, de lea dainna  ovttain  čilgehusain  ahte  lea  dehálaš  deattuhit doaibmahehttejuvvon olbmuid dárbbuid, ja ahte suohkan dárbbaša evttohusaid joavkkus. Dalle go ráđiid hilgot, de čilgejuvvo ahte doaibmahehttejuvvon olbmuid dárbbut leat ja berrejit leat lunddolaš oassin suohkana eará orgánaid ovddasvástadusas, ja sii galget dehe sii galget fuolahit daid. Muhtin suohkanat leat eahpesihkkarat man ulbmálaš lea go ráđđi lea modeallan, ja oalle ollu suohkanat eai hálit dán oássálastinmálle. Vásáhusat  suohkanlaš  doaibmaplánaiguin  eai  leat dušše positiivalaččat. Vaikko lea leamaš beroštupmi ja buorit áigumušat, de muhtin plánat leat juo measta leamaš áibbas bohtosiid haga. Plánain mat čuvvot buriid ja  guhkesáigge  plánen-  ja  hálddašanstrategiijaid  lea mihá stuorát vejolašvuohta addit bohtosiid go dat mat leat huksejuvvon summálet organiserema ja oanehisáigge jurddašeami ala. Politihkalaš ja ulbmillaš vuođđu, ja buorit bargonávccat lea hui mávssolaččat jus galgá lihkostuvvat  suohkanlaš  ja  fylkkagielddalaš  doaibmaplánaid čađahanbarggus.</p>
    <p>Ráđđehusa doaibmaplánat doaibmahehttejuvvon olbmuid váste </p>
    <p>1990-logus váldojedje doaibmaplánat atnui ođđa strategiijan  doaibmahehttejuvvon  olbmuid  politihkas.  Leat leamaš  golbma  plána  1990  rájes  otnážii.  Strategiijan ledje  doaibmaplánat  juoga  ođđasat,  muhto  okta  dain deháleamos gaskaomiin lei geavaheddjiid-oassálastin. Plánat  ledje  hábmejuvvon  ákšuvdnaplánan,  ja  mihttomearrin lei álggahit ođđa doaimmaid muhtin surggiin. Dasa lassin atne doaibmaplánaid politihkalaš dokumeantan  mat  hábmejedje  doaibmahehttejuvvon  olbmuid bajitdási mihttomeriid. Vásáhusat  čájehit  ahte  muhtin  doaimmat  mat muđui  eai  livččii  álggahuvvon,  álggahuvvojedje  dihtomielalaš plánenbarggu geažil. Ollu doaimmat leat jotkojuvvon  bistevaš  doaibman.  Doaibmaplánaid  bargu maid almmustahttii muhtin hástalusaid doaibmahehttejuvvon olbmuid politihkas. Ea.ea. deattuhuvvui man oanehažžii Norga lea ollen bargguin láhčit dilálalašvuođaid  buohkaide  leat  lunddolaš  oassin  servodatplánemis.  Doaibmaplánat  maid  almmustahtte muhtin hástalusaid maid ii sáhte čoavdit doaibmaplána bokte, danin go eai leat leamaš geatnegahtti gaskaoamit. HVPU-ođastus </p>
    <p>Doaibmahehttejuvvon  olbmuid  ođastus  mearriduvvui Stuoradikkis  1987:s,  ja  váldoulbmil  lei  heaittihit  buot Psykalaš  Doaibmahehttejuvvon  olbmuid  Dearvvašvuođasuodjalusa (HVPU) ásahusaid. Ulbmil lei buoridit birgenlági, ovttaiduhttima ja normáliserema ja 5100 olbmo galge fárret ásahusain iežaset ásodagaide. Heaittihanlága  vuođul  almmuhuvvojedje  guokte  láhkaásahusa, ja erenoamážit váidinláhkaásahus adnui dehálažžan  danin  go  dat  ovttas  lágain  galggai  sihkkarastit fálaldagain  kvalitehta.  Sosiáldepartementa  maid  almmuhii muhtin johtučállosiid, mat ledje mearrideaddjin ođastusa mihttomeriide ja čađaheapmái. Johtučállosat gáibidedje  doaibmaplánaid,  áigemeriid  ja  addojedje ekonomalaš  hoahpuhanruđat  mat  ledje  erenoamáš stáhtadoarjagat. Árvvoštallan  čájeha  ahte  obbalaččat  šattai  positiiva ovddideapmi ovdalaš HVPU-ássiid eallineavttuin. Erenoamážit  buorránedje  orrundilálašvuođat.  Vaikko ođastusas lei unnán láhkamudden, de ledje eiseválddiid  láidesteamit  čielgasat.  Ođastusa  ideologalaš  beali iige  galgga  fuonášit,  erenoamážit  ii  lotnolagaid  eanet bákkolaš dilálašvuođaiguin mat gulle dasa ahte ásahusat njuolgut jávke. ‚ájehuvvui ahte movttiidanruđat ovttas áigemeriiguin ledje dehálaš gaskaoamit mat doibme.</p>
    <p>20 Bajilgovva strategiijain mat leat adnon eará riikkain </p>
    <p>Iešguđet  riikkat  leat  válljen  iešguđetlágan  strategiijat joksat mihttomeriid ahte doaibmahehttejuvvon olbmot galget  oažžut  seamma  vuoigatvuođaid  ja  vejolašvuođaid  go  eará  boargárat  buot  servodatsurggiin. Sáhttet leat juohkásan ja vuostálasti oainnut das makkár strategiijat ja gaskaoamit leat ulbmálaččamusat ja beaktilepmosat vai joksá ovttadássásašvuođa, ja danin šaddet  riikka  historjjálaš,  kultuvrralaš  ja  sosiála  dilálašvuođat dávjá mearrideaddjin strategiijaválljemii. Oktasažžan presenterejuvvon riikkaide, lea ahte sis lea jáhkku mainstreaming:ai ja máilmmálaš hábmemii. Doahpagat  adnojit  veahaš  iešguđeládje  iešguđet  riikkain,  muhto  oktasaš  lea  ahte  birrasiid  rievdadeapmi lea  guovddážis  go  galgá  oažžut  fárrui  buot  olbmuid. Strategiijat mat ovdanbuktojuvvojit leat doaibman gullevaš riikkas, ja dain lea fievrredanárvu norgga dilálašvuođaide.</p>
    <p>Lágat </p>
    <p>Eanet riikat atnigohtet lága gaskaoapmin mainna sihkkarastet  doaibmahehttejuvvon  olbmuide  seamma  vuoigatvuođaid ja vejolašvuođaid oassálastit servodahkii go earáide. Lea dattege nu ahteUSA láhka dat lea leamaš vuđoleamos. USA lea čađat válljen lága strategiijan buot surggiin, ja dat čájehuvvo leat leamaš buorre gaskaoapmin. Láhka ii galgga dušše rievdadit servodaga  miellaguottuid,  muhto  dat  galgá  maiddái  rievdadit servodaga sisstruktuvrra. Dasa lassin addá dat doaibmahehttejuvvon olbmuide vuoigatvuođaid ja riektesuodjalusa vealaheami vuostá. Dat manin amerihkálaš láhka lea nu erenoamáš, lea dan doaibmaplánaid hápmi mas lágalaččat gáibiduvvo ahte  dáid  plánaid  galgá  čađahit.  Láhka  ja  dan  čuovvu láhkaásahusat  muitalit  makkár  áigemeriide  doaimmaid galgá čađahit, nannejit ovddasvástádusásaheami ja  bidjet  gáibádusaid  raporteremii.  Leat  lága  vuođul ráhkaduvvon  bienalaš  bitnii  gáibádusat  maid  ferte duhtadit. Láhka gullá sihke priváhta ja almmolaš suorgái, ja vuođđuda ráŋggáštusaid jus doaibmaplánaid eai čuovo. Láhkamearrádusat láhččejit ahte riidduid sáhttá čoavdit soabademiin. Iešguđet departementtain lea iežaset surggiid ovddasvástádus. Lassin USA:i lea Stuorra  Británnias  maid  ii-vealaheaddjiláhka.  Duiskkas lea  ii  vealaheaddjiparagráfa  iežas  ráđđehushámis,  nu mot Suomas maid lea, Canadas lea vuođđoláhkanannejuvvon  suodjalus  ja  sierra  olmmošvuoigatvuođaláhka ja  Irlánddas  lea  ovttadássásašvuođaláhka  mii  obbalaččat gieldá buot vealahemiid eanas surggiin.</p>
    <p>Gaskaoamit bargomárkansuorggis </p>
    <p>Gávdnojit ollu gaskaoamit maiguin olaha bargomárkana. Ruoŧas lea sierra láhka mii gieldá bargoeallimis vealahit doaibmahehttejuvvon olbmuid . Láhka gusto álgoálggus  buot  lágan  bargosajiide,  beroškeahttá  man stuorrát  ležžet.  Ii  leat  dattetge  lagabut  čilgejuvvon maid  bargoaddi  láhčingeatnegasvuohta  sisttisdoallá, muhto bargoaddi geatnegasvuohta ii galgga leat govttotmeahttun  noađđin.  Bargoaddis  lea  ovddasvástádus čájehit  ahte  vealaheapmi  ii  leat  dáhpáhuvvan.  Sivavulošáittardeaddjis lea ovddasvástádus čuovvolit lága, ja sus  lea  áššefápmudus  oktagaslašolbmuid  olis  bargoduopmostuolu áššiin. Bargoaddi lea buhtadanovddasvástideaddji,  muhto  riekteapparahta  moitojuvvo  go buhtadusmeroštallamat leat beare unnit. Duiska,  Fránkariika,  Espánnja,  Irlánda  ja  Stuorra Británnia geavahit bargoeallimis earreortnegiid doaibmahehttejuvvon  olbmuide.  Oktasažžan  riikkaide  lea ahte  jus  rihkku  mearrádusaid,  de  bargoaddi  sáhkkohallá. Duiskkas ja Fránkariikkas, árvvoštallet ortnegis leat  positiiva  ávkki  danin  go  doppe  lea  ráhkaduvvon beaktilis  bearráigeahččovuogádagat.  Stádalaš  suorgái orru  ortnet  váikkuheame  positiivvalaččat  bargoaddi miellaguottuide  das  ahte  virgáibidjat  doaibmahehttejuvvon olbmuid. Eari váikkuhus lea belohahkii positiiva.  Vuostehágut  lea  dan  guvlui  ahte  earrevuogádat sáhttá doaibmat fitnodagaid ektui mat eai nagot ruđain čoavdit  iežaset  dan  geatnegasvuođas.  Viidáseappot moitojuvvo  ortnet  dainna  ahte  ii  leat  doarvái  beaktil oaččuhit ođđa olbmuid bargui. Dánmárkkus  lea  ásahuvvon  ortnet  mas  doaibmahehttejuvvon  olbmot  sáhttet  oažžut  virgáibiddjot  persovnnalaš veahki bargoeallimis gaskamearálaččat gitta  20  diibmui  vahkkus.  Ferte  ieš  nagodit  doaimmahit dan  mii  gullá  barggu  sisdollui,  persovnnalaš  veahki bargu lea dušše geavatlaččat veahkehit. Ortnet lea mearriduvvon  láhkamearrádusain  ja  dat  hálddašuvvo bargomárkanásahusa bokte. Dánmárkkus  leat  maid  sierra  sivavuloškonsuleanttat  báikkálaš  bargomárkankantuvrrain.  Gáibiduvvo ahte  dakkár  sivavuloškonsuleantavirggiin  barget  doaibmahehttejuvvon  olbmot.  Sivavuloškonsuleanttaid ortnega árvvoštallet menestuvvan bures, ja lea dehálaš oassin das ahte háhkat doaibmahehttejuvvon olbmuide barggaheami dábálaš bargomárkanis.</p>
    <p>Miellaguottuid áŋggirdeamit </p>
    <p>Máŋga  riikka  leat  geavahan  miellaguottuid-áŋggirdemiid buriid bohtosiiguin. Dánmárkkus lea áŋggirdeapmi váikkuhan fuomášumi váttisvuođaide mat doaibmahehttejuvvon olbmuin leat bargomárkanis, ja dat lea rievdadan bargoaddiid miellaguottuid buori guvlui. Dán duođašta dát go dán suorggis ohcalit eanet dieđuid, ja ahte  leat  ollu  eanet  geavahišgoahtán  muhtiniid  dain doaimmain man birra lea muitaluvvon.</p>
    <p>Sirdin skuvllas bargui </p>
    <p>USA  barguimáhcahanláhka,  láhkamearrida  ovttasbarggu gáibádusa dan guovtti eiseválddi gaskka main lea barggu ja oahpahusa ovddasvástádus. Biddjojuvvo gáibádus  ahte  juohke  sierra  oktavuođas  ráhkaduvvo indiviiduálalaš  plána  vai  juohke  doaibmahehttejuvvon olmmoš  galgá  beassat  bargui  maŋŋel  go  geargá  oahpuin. Dát Individual Transition Plan fátmmasta skuvlla, fidnooahpu ja beaivválaš doaimmaid hárjehallamiid. Plána lea njealljejahkáš ja lea huksejuvvon nu ahte ovdáneapmi  lea  cehkkiid  mielde.  Plánas  galgá  ea.ea. láhčit  hárjehallamiid  iešguđet  bargosajiin,  maŋŋel  go oahpuin  lea  geargan,  vai  nu  olaha  ávkkálaš  bistevaš virgáibidjama.  Veajuiduhttinplánat  galget  gávdnot  ovdal  go  oahppi  guođđá  skuvlla,  ja  galgá  čađahuvvot čuovvolangalledeapmi ovdal go loahpalaš árvvoštallan dahkko. Láhka bidjá dán ovttasbarggu leat eaktun go juolluduvvojit  federála  ruđat  doibmii.  Lassin  dán  gáibádussii, mii lea hui ávkkálaš, de sisttisdoallá láhka áigemeriid dasa goas ovttasbargu galgá álgit, mot ovttasbargu galgá  oktiiheivehuvvot  ja  mot  ovddasvástádusbidjan lea iešguđet áigge.</p>
    <p>Dánska «jiekŋacuvkenortnet» lea geavatlaččat ruhtadorjojuvvon  praktikántaortnet  mii  galgá  váikkuhit dasa  ahte  aittooahppan  doaibmahehttejuvvon  olbmot besset  háhkat  bargohárjáneami.  Ortnet  addá  aittooahppan  olbmuide  vejolašvuođa  geahččalanbotta  virgáibiddjot doibmii guđa mánus gitta ovcci mánu rádjái. Bargoaddi  oažžu  geahččalanáiggis  buhtaduvvojit  50 proseantta bálkágoluin.</p>
    <p>Gaskaoamit fievrredansuorggis </p>
    <p>Ain eanet riikkat leat geavahišgoahtán lágaid mat sihkkarastet ahte doaibmahehttejuvvon olbmot ožžot dohkálaš fievrredanfálaldaga. USA lea dat riika mii lea ollen guhkelepmosii, ja áidna riika mii lea bidjan áigeplána dasa goas ođđa rusttegiin ja dálá johtolatrusttegiin galget olahangáibádusat devdojuvvon. Seamma jagi go láhka  bođii  fápmui  galge  buot  ođđa  ruovdemáđiistášuvnnat  ja  ávdnasat  deavdit  gáibádusaid.  Mearriduvvui  maiddái  ahte  buot  boarraseappot  ruovdemáđiijat galget maid lea olaheamis jagi 2010 rádjái.</p>
    <p>Gaskaoamit diehtojuohkin- ja gulahallanteknologiija suorggis </p>
    <p>Dánnmárkkus  lea  doaibmaplána  Digitála  Dánmárku, mas doaibmahehttejuvvon olbmuid doaimmat leat ovttaiduvvon obbalaš doaimmaide. Dánmárku lea maid mearridan TV2 njuolggadusain ahte  stuorát  oassi  dánskagielat  prográmmain  galget tekstejuvvot. Jahkásaš raporttat galget addojuvvot ovddideami birra. Tekstema goluid galgá ruhtadit liseansadivvaga lasáhusain. USA atná lága vai sihkkarastá doaibmahehttejuvvon olbmuide seamma olaheami elektruvnnalaš ávdnasiidda go earáin lea. Lágas lea ea.ea. okta mearradus mii heiveha stádalaš oastima.</p>
    <p>Bearráigeahččoorgánat </p>
    <p>Máŋga  riikka  leat  ásahan  iežaset  bearráigeahččoorgána mii čuovvola lágaid doaibmahehttejuvvon olbmuid ektui. USA:s lea Justisdepartementtas váldoovddasvástádus,  ja  iešguđet  depertementta  siskkobealde  lea kantuvra mii meannuda vealaheami váidagiid. Stuorra Británnia lea aitto ásahan Disability Rights Commisson, Irlánddas lea Equal Authority. Ruoŧas  lea  Sivavulošáittardeaddji  ja  Dánmárkkus Center  for  Ligebehandling  av  Funksjonshemmede, mat  goappešagat  leat  orgánat  mat  leat  ásahuvvon beroškeahttá ii-vealahanlága vuođul.</p>
    <p>21 Strategiijat ja gaskaoamit </p>
    <p>Lávdegotti guorahallan doaibmahehttejuvvon olbmuid eallindilálašvuođain  čájeha  ahte  eanas  eallinsurggiin lea stuora earru politihkalaš ulbmiliid ja duohtavuođa gaskka.  Vaikko  máŋgga  suorggis  lea  buorránan  dilli, de ii leat doarvái, geavatlaččat, nagodan duohtan dahkat  daid  vuođđoprinsihpaid  man  ala  servodat  galggai huksejuvvot.  Váldováttisvuohta  lea  ahte  hárve  vuhtiiváldojuvvo  dárbu  ahte  buohkat  galget  beassat  oassálastit  ja  sis  galget  seamma  vejolašvuođat  leat  dehálaš eaktun plánemis, mearridanproseassain dehe dalle go doaimma  vásedin  hábme.  Lávdegotti  loahppacealkka lea ahte lea dárbbašlaš geavahišgoahtit ođđa ja eanet geatnegahtti gaskaomiid ja evttoha bajitdási strategiija mas  ulbmilin  lea  rievdadit  doaibmahehttejuvvon  olbmuid sajádaga servodagas, dainna lágiin ahte bargagoahtit politihkalaš kanálaid ja doaimmaid guvlui. Lávdegoddi evttoha strategiija mii fátmmasta golbma iešguđet lađđasa:</p>
    <p>Strategiija vuosttaš lađas- doaimmaid maiguin gidde earu mihttomeriid ja duohtavuođa gaskkas </p>
    <p>Vuosttaš  lađas  sisttisdoallá  ovddidit  vuogádaga  mainna  sihkkarastá  ahte  áššit  váldojuvvojit  ovdan  ja  ahte álggaheapmi čuovvoluvvo ja bearráigehččojuvvo. Evttohus  mielddisbuktá  muhtin  oasi  politihkalaš  doaimmaid,  mat  sáhttet  nannet  barggu  giddemis  earu  nieguid ja duohtavuođa gaskka. Eastadit ahte stuorát oassi  álbmogis  ain  galgá  vásihit  doaimmashehttejumi hehttehusaid ja gillát vealaheami, de ferte ásahit eará ja  eanet  geatnegahtti  gaskaomiid  go  maid  mii  dábálaččat leat geavahan Norggas. Dálá  láhka  ii  vuhtiiváldde  doarvái  doaibmahehttejuvvon olbmuid dárbbuid, danin evttoha lávdegoddi: Iivealahanláhka doaibmahehttejuvvon olbmuid váste Iivealahanláhka galgá sihke njuolgut ja eahpenjuolgut  gieldit  vealaheamis  doaibmahehttejuvvon  olbmuid, ja ovttadássásašvuohta galgá leat ulbmilin. Mihttomearri  lágain  lea  sihkkarastit  ahte  oažžu  servodaga mii  lea  olaheamis  doaibmahehttejuvvon  olbmuide nugo earáide ge, ja dainna lágin unnidit sierračovdosiid dárbbu. Láhka šaddá leat dehálaš doaibman nannemis  lágaid  mat  juo  gávdnojit,  erenoamážit  doppe  gos eará lágat leat eahpečielgasat ja váilevaččat, doaibmahehttejuvvon  olbmuid  vuoigatvuođaid  dáfus.  Láhka galgá fátmmastit sihke priváhta ja almmolaš suorggi. Lávdegoddi maiddái evttoha ahte čuovvovaš doaimmat  fertejit  guovddážis  lága  hábmemis:  Láhka  berre vuođđdudit ahte galgá leat positiiva sierrameannudeami vejolašvuohta muhtin surggiin, dat berre sisttisdoallat gáibádusaid ahte galget biddjot standdárddat. Lágas  berre  fárus  gáibádus  ahte  buot  almmolaš  guorahallamat ja dieđáhusat galget guorahallat makkár váik</p>
    <p>kuhusat doaibmahehttejuvvon olbmuide leat ja sisttisdoallat  gáibádusa  ahte  almmolaš  ruhtajuolludemiin eaktuduvvo  ahte  galgá  láhččet  dili  doaibmahehttejuvvon  olbmuid  váste.  Láhka  berre  addit  oktagaslašolbmuide vejolašvuođa ovddidit váidagiid go sii dovdet vealaheami, ja lága vuođul galgá maid vejolašvuohta cegget ášši. Berre ásahit juohkašuvvan duođaštanovddasvástádusa.  Láhka  ferte  sisttisdoallat  ráŋggáštusmearrádusaid. Lávdegoddi  evttoha  ahte  farggamusat  ja  maŋemusat  jagi  2002  loahpas  vuođđuduvvo  láhkalávdegoddi mii guorahallá ja hábme dakkár lága. Nannet dálá lága Lávdegotti mielas lea čielga dárbu nannet dálá lága ja fuolahit ahte geavahuvvojit dat gaskaoamit  mat  juo  leat  siste  lágas:  vejolašvuohta  bidjat eavttuid  gullevaččat  dispensašuvnnaide,    lobiide    ja konsešuvnnaide.  Lávdegoddi  evttoha  danin  ahte  departementtat gohččojuvvojit guorahallat lága, árvvoštallat  ferte  go  dan  dievasmahttit  ja  dárkilastit. Departementtain ferte vuođđun heittotvuođat ja váilevašvuođat maid guorahallan lea almmustahttán ja erenoamážit  fuolahit  ahte  visttit,  buktagat  ja  bálvalusat leat  olaheamis  buohkaide.  Lávdegoddi  evttoha  ahte geavaheddjiid-oassálastin,  vuođđuduvvo  vuoigatvuohtan lágas ja ahte láhka ferte sisttisdoallat nannoseappot ja  čielgaseappot  indiviidalaš  vuoigatvuođaid  doaibmahehttejuvvon olbmuid váste. Doaibmahehttejuvvon  olbmuid  vuoigatvuođaid  bearráigeahčču Hehtten dihte doaibmahehttejuvvon olbmuid vealaheami ja sihkkarastit sin erenoamáš ja obbalaš vuoigatvuođaid evttoha lávdegoddi ásahit doaibmahehttejuvvon  olbmuid  vuoigatvuođaid  bearráigeahčču DVB. Dán bearráigeahččoorgána ásaheapmi lea riikkaidgaskasaš ovddideami mielde, mas máŋga eará riikka  buriid  bohtosiiguin  leat  ásahan  iešguđetlágan orgánaid. DVB váldobargu galgá leat gozihit ON standárdnjuolggadusaid  ja  ahte  lágat-  ja  njuolggadusat vuhtiiváldojuvvojit.  DVB:s  galgá  leat  sobadan-  ja áššefápmudus,  ja  dat  galgá  addit  juridihkalaš  rávvema/bagadeami eaŋkiláššiin main lea prinsihpalaš mearkkašupmi.  DVB  galgá  duođaštit  makkár  mállet  ja man ollu vealaheapmi lea ja fuolahit ahte áššit mas doaibmahehttejuvvon  olbmot  vealahuvvet  leat  áššelisttus. Lávdegoddi  háliida  nannoseappot  bearráigeahču mas lea váldi ja deaddu. Bajitdási ovddasvástádus evttohuvvo  biddjot  stivrii,  ja  beaivválaš  doaimma  fas  fágaidgaskasaš  oktiibiddjon  čállingoddái.  Jođiheaddji berre  virgáibidjat  njealji  jahkái.  Ovddemusat  háliida lávdegoddi ahte DVB organiserejuvvo njuolgut Stuorádikke vuollái, nugo Riikarevišuvdna. Jus dat ii menestuva,  de  evttoha  lávdegoddi  ahte  DVB  biddjo  muhtin ovttastahttindepartementtaid  vuollái.  Ráđđehus  nammada DVB stivrra. Dutkan </p>
    <p>Lávdegoddi deattuha ahte váilu máhttu muhtin surggiin,  ja  ahte  dutkojuvvo  unnán  surggiin  mat  leat  dehálaččat  doaibmahehttejuvvon  olbmuide.  Erenoamážit váilu dutkan mas deaddu lea biddjon birrasiidda ja mat dagahit hehttehusaid. Guorahallan čájeha ahte leat eanasmuddui  leamaš  ovttaoaivilis  makkár  doaimmaid galgá  álggahit  dutkama  dáfus,  ja  lávdegoddi  evttoha danin ahte Girko,- oahpahus – ja dutkandepartementa addá  Norgga  dutkanráđđái  bargun  fuolahit  ahte  dát doaimmat čađahuvvojit. Ferte joatkit ain buorebut ovttastahttojuvvon  nákcabidjama,  nu  mot  Dutkan  doaibmahehttejuvvon olbmuid birra lea odne. Dutkanráđđi ferte  fuolahit  ahte  dutkan  doaibmahehttejuvvon  olbmuid  birra  šaddá  oassin  buot  prográmmasurggiin,  ja raporteret mot dat vuhtiiváldojuvvo. Fertejit ráhkaduvvot deaivvadanbáikkit mat sihkkarastet ovttastahttima ja  ovttasbarggu  dutkansuorggis  ja  doaimmain  mat sihkkarastet oaččuhit studeanttaid. Áigeguovdilis vejolašvuohta lea dakkár sullásaš ortnet go mánáiddutkan. Lávdegoddi  evttoha  maiddái  ahte  ásahuvvo duođaštusguovddáš, mii galgá čohkket ja juohkit máhtu,  ja  das  galgá  leat  bajilgovva  dutkan-  ja  ovddidanbargguin mat leat ovdal leamaš ja maiguin leat bargame.</p>
    <p>Doaibmahehttejuvvon olbmuid organisašuvnnat </p>
    <p>Bargu gokčat earu mihttomeriid ja duohtavuođa gaskkas  eaktuda  ahte  čađaáigge  leat  ruovttoluotta  dieđut dain  geaidda  hehttehusat  čuhcet.  Doaibmahehttejuvvon  olbmuid  organisašuvnnain  lea  dehálaš  doaibma leat  goziheaddjin  eiseválddiid  ektui.  Danin  go  sis  lea máhttu  ja  eallinvásáhus,  de  sis  maid  lea  gelbbolašvuohta mii dahká sin guovddáš oassálastin gávdnat čovdosiid go bargá olahit dan mihttomeari ahte buohkain lea  oassálastin  ja  ovttadássásašvuođa  vuoigatvuohta servodagas.  Geavaheddjiid-oassálastin  lea  guovddáš prinsihppa  doaibmahehttejuvvon  olbmuid  politihka hábmemis.  Hálddašeapmi  dohkkeha  ahte  organisašuvnnain  lea  gelbbolašvuohta  mii  lea  mávssolaš.  Doarjjaortnegiid bokte doaibmahehttejuvvon olbmuid organisašuvnnaide addá stáhta ruđaid maiguin nanne organisašuvnnaid barggu. Lávdegoddi evttoha sakka lasihit  doaibmadoarjaga  doaibmahehttejuvvon  olbmuid organisašuvnnaid  berošteaddjipolitihkalaš  bargguide, nu  ahte  sis  nannejuvvojit  vejolašvuođat  váikkuhit  ja ovttasbargat  eiseválddiiguin.  Lávdegoddi  evttoha maiddái  ásahit  ortnegiid  nu  ahte  berošteaddjiorganisašuvnnaid áirasat ožžot buhtadusa go masset bargodietnasa  go  oassálastet  almmolaš  nammaduvvon  bargojoavkkuin ja lávdegottiin.</p>
    <p>Suohkanlaš ráđit ja doaibmaplánat </p>
    <p>Lávdegoddi lea bivdojuvvon árvvoštallat mot doaibmahehttejuvvon  olbmuid  dárbbuid  buoremusat  sáhttá sihkkarastit  suohkanlaš  plánemis,    nugo  mat  berrejit go suohkaniin leat iežaset doaibmaplánat ja suohkanlaš ráđit doaibmahehttejuvvon olbmuid váste. Lávdegoddi  oaivvilda  ahte  buot  riikka  suohkanat galget  ásahit  geatnegahtti  deaivvadanbákkiid  doaibmahehttejuvvon organisašuvnnaid áirasiid ja politihkáriid/hálddahusa gaskkas, muhto lávdegoddi lea juohkásan oainnus ahte galgá go lágas mearriduvvon ahte galget leat suohkanlaš ráđit doaibmahehttejuvvon olbmuid  váste.  Lávdegotti  eanetlohku  (Manneråk, Brandsnes,  Brattstrøm,  Grasli,  Kjellevold,  Stenberg, Sæbønes ja Tøssebro) ávžžuhit ahte suohkanat galget geatnegasat organiseret váikkuheaddjibáikkiid, muhto sii leat friddja das mot hálidit organiseret dáid báikkiid.  Unnitlohku  (Buvik,  Pettersen,  Vegheim  ja  Ytterland) čujuhit dasa ahte suohkanlaš ráđit doaibmahehttejuvvon olbmuid váste leat buorit váikkuhanbáikkit, ja sii oaivvildit ahte dušše láhkamearrádus geatnegahttá suohkaniid ásahit dakkár báikkiid.</p>
    <p>Strategiija nubbe lađas – golbma vuoruhuvvon vuoruhansuorggi </p>
    <p>Eanas hehttehusat mat doaibmahehttejuvvon olbmuide deaividit leat olbmot ráhkadan, ja dat leat boađusin das go servodat ii leat plánejuvvon ja hábmejuvvon álbmoga  girjaivuođa  beroštumi  dáfus.  Ekonomalaš meroštallamat  mat  leat  dahkkon  lávdegotti  barggu oktavuođas čájehit ahte lea divrras jávkadit dálá hehttehusaid.  Ovdalgihtii gáibádusaid ja ođđainvesteremiid golut leat smávvat go buohtastahttá. Gáibádusat mat eai gáibiduvvo odne – dagahit liigegoluid ihttin. Lávdegoddi  oaivvilda  mii  leat  ollen  áigeerrui.  Mii eat  sáhte  šat  dohkkehit  ahte  servodat  hábmejuvvo čađat  ođđa  doaimmashehttejumi  hehttehusaiguin  – hehttehusat mat šaddet midjiide divrasin maŋŋil jávkadit.  Danin  fertejit  dás  duohko  biddjot  politihkalaš  láidesteamit nu ahte buot surggiid ja plánaid galgá hábmet nášuvnnalaš olaheamistanddárdaid ektui. Lávdegoddi lea vuoruhan golbma vuoruhansuorggi mat leat mávssolaččat oassálastimii ja ovttadássásašvuhtii.  Surggiid  mihtilmasvuohtan  leat stuora olmmošráhkaduvvon ja olggušteaddji hehttehusat, muhto oalle oanehis áiggis sáhttá oažžut stuora ovdáneami. Lávdegoddi evttoha ahte ráhkaduvvojit geatnegahtti  doaibmaplánat  lotnolagaid  našuvnnalaš  olaheamistanddárdaiguin, ekonomalaš hoahpuhemiiguin ja čadni áigemeriiguin, dán golmma suorggis. Vuoruhansuorgi  1  –  Dievas  fievrredanoláheapmi buohkaide</p>
    <p>Váldomihttomearri </p>
    <p>Kollektiivafievrrut  oktan  gullevaš  sisstruktuvrrain  (fi</p>
    <p>evrrut  ja  terminálat)  galget  leat  oláheamis  jagi  2012 rádjái. Mihttomearri  mielddisbuktá  čovdosiid  nu  ahte  buohkat  sáhttet  mátkkoštit  almmolaš  fievrruiguin  jagi 2012 rádjái. Ii leat vejolaš oažžut áibbas dohkálaš fievrredanfálaldaga jagi 2012 rádjái, daningo fievrrut bistet guhká ja daid lonuhit hui hárve. Golut  mat  vulget  kollektiivafievrredeami  láhčimis leat stuorrát. Dasa lassin go investeren- ja ortnegisdoallanruđat  juolluduvvojit  jahkásaš  bušeahtaid  oktavuođas,  de  evttoha  lávdegoddi  ahte  ráddjejuvvo  sierra vuoruhan-ruhtagárri  mainna  láhčče  dálá  fievrruid  ja terminálaid. Dát lea seamma čoavddus go Ruoŧas leat válljen.  Evttohuvvo  ráddjet  300  milj.  jahkásaččat  viđa jahkái. Našuvnnalaš standárda kollektiivafievrredeami olaheapmái  galgá  leat  vuođđun  go  ohcá  vuoruhanruđaid, ja vuosttaš ohcanjagi šaddá leat 2004. Vuoruhansuorgi 2 – Dievas oláheapmi visttiide ja olgoguovlluide</p>
    <p>Váldomihttomearri </p>
    <p>Buot  álbmotválljejuvvon  orgánaid  báikkit  galget  jagi 2005 rádjái leat olaheamis biras-, dádjadan- ja lihkadanhehttejuvvon  olbmuide,  muhto  álbmotválljejuvvon  áirasiin lea gáibádus beassat dakkár báikkiide válgaáigodaga vuosttaš beaivvi rájes juo. Buot  visttit  main  leat  bálvalusat  olbmuide,  galget jagi 2006 rádjái leat olaheamis biras-, dádjadan- ja lihkadanhehttejuvvon olbmuide. Mánáidgárddit, skuvllat ja universitehtat galget jagi 2007  rádjái  olaheamis  buohkaide,  muhto  doaibmahehttejuvvon ohppiin/studeanttain lea vuosttaš mánáidgárdde-/skuvla-/oahppobeaivvi rájes gáibádus beassat oahpahusásahussii. Visttit ja lanjat main leat bargosajit galget jagi 2008 rádjái leat olaheamis buot bargiide ja gussiide. Lávdegoddi  evttoha  ahte  ráddjejuvvo  movttiidahttindoarjja  láhččenbargguide,  150  miljovnna  ruvnno jahkásaččat viđa jahkái. Vuoruhansuorgi  3  –  Dievas  oláheapmi  dieđuide  ja diehtojuohkin- ja gulahallanteknologiijai</p>
    <p>Váldomihttomearri </p>
    <p>Seamma  oláheapmi  almmolaš  dieđuide  jagi  2005  rádjái. Mihttomearri mielddisbuktá ahte galgá sihkkarastit  ahte  buot  almmolaš  dieđuid  galget  sáhttit  vuostáiváldit buot boargárat dainna gaskaomiin mainna háliidit.</p>
    <p>Seamma oláheapmi teknologiijai jagi 2005 rádjái. </p>
    <p>Mihttomearri mielddisbuktá ahte diehtojuohkin- ja gulahallanteknologiija juoga dahkkojuvvo olaheamis juo ovddidanmuttos  dehe  heivehuvvo  nu  ahte  šaddá  olaheamis doaibmahehttejuvvon olbmuide. Lávdegoddi  evttoha  ahte  obbalaččat  ráddjejuvvo 300 miljovnna ruvnno movttiidanruhta áigodagas 2002 rájes  2005  rádjái  mii  galgá  dán  vuoruhansuorggi  doaimmaid váste.</p>
    <p>Strategiija goalmmát lađas – vuoruhuvvon doaimmat </p>
    <p>Strategiija  goalmmát  lađas  fátmmasta  vuoruhuvvon doaimmaid  listtu,  mii  lea  dehálažžan  joksat  bajitdási mihttomeari  ahte  lea  ollásii  oassálastin  ja  ovttadássásašvuohta doaibmahehttejuvvon olbmuide. Doaimmat leat dihtomielalaččat válljejuvvon dan vuođul ahte galget dievasmahttit strategiija eará lađđasiid, ja dat leat heivehuvvon dasa mot lávdegoddi árvvoštallá iešguđet surggiid  váilevašvuođaid.  Lávdegoddi  lea  deattuhan ahte dát leat doaimmat mat sáhttet álggahuvvot dakkaviđe beroškeahttá strategiija eará lađđasiin.</p>
    <p>22 Ekonomalaš čielggadeamit ja váikkuhusat </p>
    <p>Lea  váttis  dahkat  standárd  ávke/golločielggadeami doaibmahehttejuvvon  olbmuid  váste.  Lea  erenoamáš váttis gávdnat rehkenastojuvvon logu ávkebealis, muhto maiddái gollobealis čájehuvvo ahte lea váttis gávdnat čielga loguid iešguđet doaimmaide. Iige leat buot maid ehtalaš bealušteaddji dáfus sáhttá mihtidit ávkeoktavuođas.  Ekonomalaš  čielggadeamit  berrejit  dakkár  oktavuođas  baicca  soaitit  leat  dan  birra  ahte  biddjojit gáibádusat standdárddaide maid geahččala deavdit hálbbimus vuogi mielde. Lávdegoddi  lea  bivdán  Møreforskning  árvvoštallat ekonomalaš  váikkuhusaid  strategiija  nuppi  lađđasa guovtti  vuoruhansurggiid  evttohusain:  fievrredeapmi ja visttit/olgobiras:</p>
    <p>Fievrredeami olahandoaimmaid golut </p>
    <p>Obbalaččat  šaddá  máksit  sullii  6,0  milliárdda  ruvnno dehe sullii 550 miljovnna ruvnno jahkásaččat vai almmolaš fievrrut galget olaheamis doaibmahehttejuvvon olbmuide jagi 2012 rádjái.</p>
    <p type="listitem">– Gávpotbusset/báikkálašjohtalus</p>
    <p type="listitem">– Bussebisánansajit</p>
    <p type="listitem">– Gáiddusbusse</p>
    <p type="listitem">– Guovllubusse</p>
    <p type="listitem" xml:lang="nob">– NSB – Guhkesgaska</p>
    <p type="listitem" xml:lang="nob">– NSB-Gaskagaska</p>
    <p type="listitem" xml:lang="nob">– NSB-Oanehisgaska</p>
    <p type="listitem">– Girditoga</p>
    <p type="listitem">– Čanastatstášuvnnat</p>
    <p type="listitem">– Girdifievrredeapmi (terminálvisttit)</p>
    <p type="listitem">– Feargafievrredeapmi</p>
    <p>Dattetge  lea  stuora  eahpesihkarvuohta  loguid  dáfus. Lassigolut  dahkat  gávpotbussiid  olaheamis  doaibmahehttejuvvon  olbmuide  sáhttet  duohtavuođas  šaddat unnibut  go  meroštallojuvvon,  danin  go  lea  jáhkkimis ahte dađistaga go buoret olaheami gáibádusat ásahuvvojit,  de  vuollegisláhttatbusset  standárddiserejuvvojit eanet. Ruovdemáđiija dáfus sáhttet golut šaddet mihá stuorábut.  NSB  navdá  ahte  máksá  sullii  500-600  miljovnna ruvnno jahkái, jus gáibiduvvo ahte galgá ollásii oláheapmi  buohkaide  jagi  2012  rádjái.  Molsut  fearggaid šaddá maid máksit oalle ollu. Jus  váldá  rehkegii  maid  fárrui  togaid  ja  fearggaid ođastemiid  ja  lagasbussejohtalusa  goluid  geahpedeami, de šaddet ollislaš golut go almmolaš fievrredemiid galgá  dahkat  olaheamis  buohkaide  jagi  2012  rádjái máksit sullii 26 milliárdda ruvnno dehe 2,4 milliárdda ruvnno  jahkásaččat.  Dattetge  ii  leat  riekta  ahte  buot golut gullet olaheamigáibádusaide, danin go togaid ja fearggaid aŋkke ferte ođastit muttágis áiggi siste. Saddá hálbbit bidjat gáibádusaid standárddaide ja fievrredanávdnasiida  ja  –sisstruktuvrii  ovdagihtii,  go divvut/rievdadit maŋit áiggis. Dađistaga go gáibádusat ásahuvvojit,  de  ođđa  biergasiid  ja  ávdnasiid  vuovdit standárddiserejit  buktagiid  nu  ahte  gáibádusat  mat leat  vuođđun  leat  devdojuvvon.  Diehttelasat  boahtá oastinhattis oaidnit liigebiergasiid ja heivehemiid gáibádusaid.  Aŋkke  šaddá  dát  haddegoargŋun  unnit  go golut jus galgá divodit ja rievdadit boares ávdnasiid.</p>
    <p>Olahandoaimmaid golut visttiid dáfus </p>
    <p>Roavva meroštallama mielde šaddá máksit 4,6 milliárdda ruvnno dehe sulli 700 miljovnna ruvnno jahkásaččat ordnet  dáid  mállet  almmolaš  visttiid  nu  ahte  dat  leat olaheamis doaibmahehttejuvvon olbmuide dihto áigemeriide:</p>
    <p type="listitem">– Visttit main lea mearkkašupmi demokráhtalaš oassálastimii jagi 2005 rádjái</p>
    <p type="listitem">– Visttit main leat álbmotbálvalusat jagi 2006 rádjái</p>
    <p type="listitem">– Mánáidgárddit jagi 2010 rádjái</p>
    <p type="listitem">– Vuođđo- ja joatkkaskuvllat jagi 2010 rádjái</p>
    <p type="listitem">–Universitehtat ja allaskuvllat jagi 2010 rádjái</p>
    <p type="listitem">– Bargovisttit maid Statsbygg hálddaša jagi 2008 rádjái</p>
    <p>Maiddái álbmotvisttiid dáfus navdojuvvo ahte geahpeduvvojit  muhtin  dárbočoavddus  váttisvuođat  mat  doaibmahehttejuvvon olbmuin leat, beroškeahttá biddjojuvvo go olaheamigáibádus vai ii. Vuosttažettiin ja ovddemusat  lea  gažaldat  áiggi  birra.  Statsbygg  dieđiha ahte  eai  gártta  stuora  liigegolut  go  láhčče  dilálašvuođaid doaibmahehttejuvvon olbmuide ođđa álbmotvisttiin. Doaimmat doaibmahehttejuvvon olbmuid olaheami  váste  dahket  dalle  dušše  unna  oasáža  ollislaš huksengoluin ja sáhttet gilvalit bures ođđainvesterenprošeavtta eará poasttaiguin. Loahppacealkkan lea ahte dahkat almmolaš fievrredeami ja visttiid/olgobirrasiid ollásii olaheamis buohkaide sáhttá šaddat hui divrras. Čájehuvvo  ahte  lea  hálbbit  álggahit  olahandoaimmaid  ođđainvesteremiin  go  divvut/huksemiin  rievdadit boares ávdnasiid. Danin berre njuolggadusaid ja lágaid  bokte  gáibiduvvot  ahte  ávdnasiid  galgá  hábmet ovdagihtii. Loahppacealkkan ferte leat ahte šaddá hálbbit ásahit  standárda  gáibádusaid,  nu  ahte  ferte  vuhtiiváldit doaibmahehttejuvvon olbmuid dárbbuid ovdal ođđainvesteremiid.  Govttolašvuođagáibádus  ahte  buot  kollektiivafievrredeapmi ja buot almmolaš visttit galget ollásii olaheamis oalle fargga, šaddá badjelmeari divrras. Dan ahte gáibidit olaheami doaibmahehttejuvvon olbmuide buot fievrredanfálaldagaid ja visttiid ođđainvesteremiin, gal lea baicca dohkaleabbu danin go dat sáhttá  gilvalit  bures  ođđainvesterenprošeavtta  eará  poasttaiguin.</p>
  </body>
</document>
