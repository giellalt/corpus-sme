<document xml:lang="sme" id="no_id"><header><title/><genre code="admin"/><author><unknown/></author><wordcount>6091</wordcount><conversion_status type="standard"/><availability><free/></availability><submitter name="Kevin Brubeck Unhammer" email="unhammer@fsfe.org"/><multilingual/><origFileName>http://www.udir.no/globalassets/filer/vurdering/kartlegging/generell_veiled_kp_lesing_2trinn_nordsamisk.pdf</origFileName><parallel_text xml:lang="nno" location="kp_lesing_2_trinn_lararrettleiing_2015_nn.pdf"/><parallel_text xml:lang="nob" location="kp_lesing_2_trinn_larerveiledning_2015_bm.pdf"/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision$; </version></header><body><p>Bagadus oahpaheddjiide 3. siidu 25 siiddus 1 GEAHČČALEAMI BIRRA Dát bagadus lea dutnje geas leat oahppit geat galget čađahit lohkančehppodaga iskama 2. jahkeceahkis. Bagadusas leat rávvagat ja dieđut dan birra maid berre dahkat ovdal go čađaha geahččaleami, čađahettiin ja maŋŋel čađaheami. Bagadusa maŋemus oasis muitaluvvo veaháš dan birra maid berre dahkat maŋŋel čađaheami, ja čilge veahá mo bohtosiid sáhttá geavahit viidásit čuovvoleapmái. Sáhtát lohkat eambbo geahččaleami birra Oahpahusdirektoráhta neahttasiidduin (www.udir.no). </p>
<p>KÁRTENGEAHČČALEMIID BIRRA  Mii lea geahččaleami ulbmil?</p>
<p>Geahččaleamit galget addit dieđuid dan birra guđet oahppit dárbbašit erenoamáš čuovvoleami. Kártengeahččaleamit galget čájehit leat go oahppit geat eai leat oamastan dárbbašlaš gálggaid álgooahpahusas. Bohtosat galget veahkkin oahpaheddjiide ja skuvlajođiheddjiide fuobmát ohppiid geat leat sierra beroštumi ráji vulobealde, ja dárbbašit liige čuovvoleami. Dieđuid maid oažžu kártengeahččaleamis ferte buohtastahttit eará dieđuiguin mat skuvllas muđui leat oahppi birra. Jus bohtosat čájehit ahte oahppis lea váilevaš doabaipmárdus ja/dahje gálggat, de dáidá leat dárbu eambbo kártet ovdal go oahppi oažžu erenoamáš čuovvoleami.  Maid lohkančehppodaga iskan mihtida?</p>
<p>Kártengeahččaleamit galget iskat man muttus ohppiid doabaipmárdus ja lohkangálggat leat oahppoplánaid mihttomeriid ektui das mii guoská vuođđogálggaide. Geahččaleamis leat ollu álkis bargobihtát, ja addáge unnán dieđuid ohppiid birra geat máhttet buot dahje measta buot bargobihtáid. Áidna maid sáhttá dadjat ohppiid birra geat máhttet eanaš oasi dahje buot bargguid, lea ahte sis leat doarvái buorit gálggat viidásit oahppamii, muhto leat unnán dieđut das man bures sii duođai máhttet. Diekko sierranit kártengeahččaleamit nationála geahččalemiin, go dain leat maid váttis bargobihtát mat addet dieđuid buot dásiid birra.  Galget go buot oahppit čađahit kártengeahččalemiid?</p>
<p><em type="italic">Buot </em>2. ceahki oahppit galget čađahit iskama. Oahppit geat leat buohccit, dahje eará ákkaid geažil, eret geahččalanbeaivvi, galget beassat iskama čađahit eará beaivvi. Eambbo dieđut luvvema birra leat <em type="italic">Retningslinjer for gjennomføring (Njuolggadusat čađaheapmái). </em> Sáhttá go iskama heivehit ohppiide? </p>
<p>Skuvllas ovddasvástádus láhčit dili vai oahppit geat dárbbašit erenoamáš heiveheami, maid sáhttet čađahit kártengeahččaleami. Heivehit sáhttá ovdamearkka dihte nu ahte iskan čađahuvvo unnit joavkkus, oktolanjas dahje ahte leat máŋga bottu iskama čađahettiin. Skuvla ii sáhte ieš ráhkadit ortnegiid mat sáhttet váikkuhit ohppiid bohtosiidda, degomat geavahit veahkkeneavvuid dahje bidjat guhkit áiggi juohke siidui. Skuvlajođiheaddji galgá árvvoštallat dárbbašit go ovttaskas oahppit sierra heiveheami.  Geas lea ovddasvástádus kártengeahččaleami čađaheapmái?</p>
<p>Skuvlajođiheaddjis lea bajimus ovddasvástádus láhčit dili nu ahte buot oahppit čađahit geahččaleami.</p>
<p>Bagadus oahpaheddjiide 4. siidu 25 siiddus 1.1 Sierra beroštumi rádji Kártengeahččaleami ulbmil lea gávdnat ohppiid geat dárbbašit sierra čuovvoleami go galget oahppat lohkama vuođđogálgan. Sierra beroštumi rádji meroštallojuvvo dainna lágiin ahte dihto ohppiidjoavkku bohtosat guorahallojuvvojit vuosttas čađaheami maŋŋel. Sierra beroštumi rádji biddjo dan mielde man ollu čuoggáid dat 20 proseantta ohppiin geain leat heajumus bohtosat leat ožžon. Don gávnnat gaskaboddosaš sierra beroštumi rájiid registrerenskovis gihppagis Čađahan- ja árvvoštallanbagadus mii lea almmuhuvvon Prøveadministrasjonssystemet (Geahččalemiid hálddašanvuogádagas) (PAS). Jáhkkimis lea unnán erohus gaskaboddosaš ja loahpalaš sierra beroštumi rájiid gaskkas. </p>
<p>Lea dehálaš atnit muittus ahte sáhttet leat oba iešguđet áššit maiguin oahppit, geat leat vulobealde sierra beroštumi ráji, rahčet, ja oalle iešguđet áššit maid máhttet. Danne ferte ge buohtastahttit ovttaskas ohppiid bohtosiid eará dieđuiguin mat leat oahppi birra ovdalaččas, go galgá gávnnahit mo viidáseappot bargá. Lea dehálaš ahte skuvla gulahallá váhnemiiguin bohtosiid birra ja mo áigu viidáseappot bargat, erenoamážit jus leat oahppit geat dárbbašit sierra čuovvolahttima. Dalle besset váhnemat doarjut iežaset máná lohkangálggaid ovddidemiin. Eanas oahppit geaid fuobmá lohkančehppodaga iskama bokte, dáidet sáhttit oažžut čuovvoleami heivehuvvon oahpahusa rámmaid siskkobealde. Leat goitge muhtin oahppit geaid berre iskkadit viidáseappot oaidnin dihte dárbbašit go erenomášoahpahusa.</p>
<p>Sierra beroštumi rádji ii galgga gehččojuvvot čavga rádjin. Muhtin oahppit geat ožžot juste dan mađe čuoggáid ahte leat bajábealde sierra beroštumi ráji, sáhttet maiddái dárbbašit erenomáš čuovvoleami. Seammás soaitá oahpaheaddji vásihit ahte muhtin oahppi oažžu nu čuoggáid ahte lea vulobealde dahje juste sierra beroštumi ráji alde, vaikko ovddeš áicamat čájehit eará. Lea danne dehálaš árvvoštallat ja buohtastahttit eará dieđuiguin mat leat ohppiid birra.</p>
<p>Muitte:  Ohppiid sierra beroštumi ráji vulobealde galgá viidáseappot čuovvolit.  Don fertet muitalit váhnemiidda lohkančehppodaga iskamiid bohtosiid birra, erenoamážit jus čájehuvvo ahte oahppi lea sierra beroštumi ráji vulobealde ja dárbbaša erenoamáš čuovvoleami.  Maiddái oahppit geat ožžot čuokkessupmiid juste bajábeale sierra beroštumi ráji, soitet dárbbašit viidásit čuovvoleami.  Ohppiid bohtosat galget buohtastahttojuvvot eará dieđuiguin mat leat ohppiid birra.</p>
<p>Bagadus oahpaheddjiide 5. siidu 25 siiddus 1.2 Maid mihtida 2. ceahki lohkančehppodaga iskan? Lohkančehppodaga iskamiid vuođđu lea dat mo vuođđogálga máhttit lohkat lea čilgejuvvon Máhttoloktema (LK06S) oahppoplánain ja sámegiela vuosttašgiellan gelbbolašvuođamihtuin. 1.-3. cehkiid lohkančehppodaga iskamat speadjalastet mo vurdojuvvon lohkangálggat ovdánit: gielalaš diđolašvuođa rájes, bustávvamáhtu ja sátnelohkama bokte dassážii go máhttá lohkat máŋgga lágan teavsttaid ja fáhtet sisdoalu. Lea dehálaš muitit ahte dát galggat duohtadilis ovdánit buohtalaga, ovdamearkka dihte lohket/čállet oahppit sániid iešguđet ládje, dan mielde man oahpis sátni lea sutnje.  Gielalaš diđolašvuohta </p>
<p>Ovdal go mánát ohppet lohkat, de sii beroštit eanas sisdoalus ja oaivilis go geavahit giela. Go galgá oahppat lohkat, fertejit mánát eambbo giddet fuomášumi giela hápmái ja struktuvrii. Okta oahpes ovdamearka dása lea go mánná ipmirda ahte sátni láigenođđu lea guhkit go sátni láigi, váikko ieš láigi duohtavuođas lea guhkit go láigenođđu. Go oahppit galget čoavdit alfabehtalaš koda, de fertejit giddet fuomášumi dasa ahte daddjojuvvon sánit leat ráhkaduvvon jietnadagain. Stoahkat gielain, ovdamearkka dihte go <span type="quote">“máisttaša”</span> ártegis sániid ja riimmaiguin bargá ovddidit dán diđolašvuođa. Go oahppit máhttet dovdat (ja rievdadallat) ovttaskas jietnadagaid daddjojuvvon sániin, dalle leat fonemalaš diđolaččat.  Sihkkaris bustávvamáhttu</p>
<p>Sihkkaris dahje doaibmi bustávvamáhttu mearkkaša ahte oahppit jođánit ja beaktilit máhttet čatnat bustávaid jietnadagaide (giellajienaide) ja nuppe ládje (máhttu lea automatiserejuvvon). Oahppi ipmirda ahte juohke bustávva prinsihpas ovddasta ovtta jietnadaga hupmangielas. Ipmirdit čanastusa gaskal hupmangiela jietnadagaid ja čállingiela bustávaid, lea <em type="italic">kritihkalaš fáktor </em>alfabehtalaš čállingiela oahppamii.  Lohkat ja čállit sánit </p>
<p>Sáhttá geavahit iešguđet strategiijaid sániid lohkamii ja čállimii. <em type="italic">Lohkat fonologalaččat </em>mearkkaša ahte jorgala bustávaid jietnadahkan ja geassá dáid oktii sátnin maid dovdá (lohkki sáhttá gullat man sáni jietnadanminsttar sulastahttá). Máhttit fonologalaččat lohkat lea buorre vuođđun oahppat ortográfalaččat lohkat. <em type="italic">Lohkat ortográfalaččat </em>mearkkaša ahte dovdá bajil stuorát ovttadagaid nugo stávvaliid, bustávvaovttastumiid ja olles sániid (Lohkki oaidná guđe sáni sátnegovva govvida). Ortográfalaš sátnelohkan lea eaktun olahit buriid lohkangálggaid. </p>
<p>Ollu oahppit geain leat lohkan- ja čállinváttisvuođat olahit dađistaga dohkálaš sátnelohkangálgga. Muhtimin leat goitge gaskaboddosaš dahje bistevaš váttisvuođat <em type="italic">čállit </em>sániid riekta. Čállingeahččaleapmi addá dieđuid das man bures oahppit máhttet analyseret hupmangiela jietnadagaid, ja máhttet go oahppit čállit sániid mat eai čállo nu go daddjojit. Dan dihte lea čálliniskan oassin lohkangálggaid kártemis. </p>
<p>Bagadus oahpaheddjiide 6. siidu 25 siiddus</p>
<p>Čállit <em type="italic">fonologalaččat </em>mearkkaša ahte sirre daddjojuvvon sáni jietnadagaid, kode jietnadagaid bustávvan ja čállá bustávaid nu ahte dain šaddá sátni. Čállit ortográfalaččat mearkkaša ahte oahppi čállá olles sániid dahje sátnegovaid riekta, váikko sánit eai čállo nu go daddjojit. Ortográfalaččat čállit lea eaktun dasa ahte olaha buriid čállingálggaid. </p>
<p>Oahppit dárbbašit máhttit sihke fonologalaš ja ortográfalaš sátnelohkama ja čállima. Dát guokte sátnelohkan- ja stávenvuogi geavahuvvojit iešguđet ulbmiliidda, dan mielde man oahppásat sánit leat sutnje gii galgá lohkat dahje čállit. Jus sátni lea amas dahje hárve, de geavaha oahppi dávjjimusat fonologalaš strategiija. Oahpes sániid fas lohket ja stávejit ortográfalaččat.  Lohkanáddejupmi /Lohkanipmárdus</p>
<p>Lohkanoahpahusa ulbmil lea ahte oahppit galget máhttit lohkat teavsttaid sihke muosáhusa ja oahppama váste. Oahppoplánaid čilgehusain das mii lohkama vuođđogálga lea, biddjo ohppiid lohkanipmárdus guovddáš áššin. Leat máŋga beali mat váikkuhit dasa man bures mii ipmirdit dan maid lohkat. Sátnelohkangálggat, sátnemáhttu, duogášmáhttu fáttá birra, lohkanstrategiijat ja bargomokta leat buohkat bealit mat váikkuhit lohkanipmárdussii. Nuoramus ohppiin lea dávjá eahpesihkkaris sátnelohkan mii gáržžida lohkanipmárdusa. Dađi mielde lohkagohtet oahppit sániid jođáneappot ja sihkkareappot, seammás go teavsttat šaddet váddáseappot. De álget eará bealit, degomat sátnemáhttu, lohkanstrategiijat ja mokta dađistaga váikkuhit eambbo ohppiid lohkanipmárdussii.</p>
<p>Geahččalemiid geavaheapmi 1. ceahki lohkančehppodaga iskamis iskkaduvvojit erenoamážit dat gálggat mat leat lohkama ja čállima vuođđun, dego bustávva-/ jietnadatmáhttu. 2. ceahki lohkančehppodaga iskamis iskkaduvvojit erenoamážit sániid, álkes cealkagiid ja teavsttaid lohkan. 3. ceahkis lohkančehppodaga iskamis fas gáibiduvvo eambbo lohkanipmárdus, go teavsttat leat guhkibut ja váddáseappot. Jus don oaivvildat ahte muhtin oahppit eai nákce lohkat teavsttaid mat leat dán ceahki iskamis, de ávžžuhuvvo geavahit 2. ceahki kártengeahččaleami. Jus oahppi rahčá bustávva- ja jietnadatmáhtu vuođđoáššiiguin, de ávžžuhuvvo geavahit 1. ceahki kártengeahččaleami. 1.3 2. ceahki kártengeahččaleami oassegeahččaleamit 2. ceahki lohkančehppodaga iskamis leat njeallje oassegeahččaleami. Oassegeahččaleamit kártejit čállingiellagálggaid maiguin oahppit geain lea riska/várra oažžut lohkan- ja čállinváttuid dávjá rahčet. Dát leat omd. lohkat ja čállit sániid, ja maiddái ipmirdit sániid, cealkagiid ja teavstta. </p>
<p>Lea dehálaš ahte don leat oahpásmuvvan geahččaleami sisdollui ovdal čađaheami. Ávžžuhit ahte dus lea ohppiidgihpa sadjogis go logat čilgehusaid, vai buoremus lági mielde oahpásmuvat bargobihtáide. 2. ceahki lohkančehppodaga iskan lea ná huksejuvvon:  Lohkat sániid  Áddet sániid</p>
<p>Bagadus oahpaheddjiide 7. siidu 25 siiddus  Čállit sániid  Áddet maid lohká – 1. oassi  Áddet maid lohká – 2. oassi</p>
<p>Fuobmá ahte dat guokte oassebarggu mat mihtidit lohkanipmárdusa galget árvvoštallojuvvot ovttas, ja addet oktii ovtta mihtu oahppi lohkanipmárdusas.</p>
<p><em type="italic">Lohkat sániid </em>Maid: Oassegeahččaleapmi kárte máhttá go oahppi dekodet ja áddet sániid. </p>
<p>Mo: Bargobihtás lea govus man maŋŋái leat čállon njeallje sáni. Oahppi russe dan sáni mii heive govvosii. Sánit mat leat biddjon govvosa buohta sulastahttet juogo semánttalaččat, visuálalaččat dahje jietnadagaid dáfus. Dát gáibida ahte dárkilit dekode sániid (degomat nálut ja dálut). Oahppi bargá iešheanalaččat ja oažžu geavahit 2 minuhta bargguide.</p>
<p>Manne: Doaibmi lohkangálgga eaktun lea ahte oahppi máhttá lohkat sániid jođánit ja beaktilit. Oassegeahččaleapmi sáhttá muitalit juoidá oahppi lohkama birra: Oahppit geat jođánit čovdet bargobihtáid ja unnán leat meattáhusat, dáidet lohkat ortográfalaččat (sii oidnet man sáni sátnegovva ovddasta). Oahppit geat dárbbašit guhkit áiggi, muhto ožžot rievttes vástádusaid, dáidet lohkat fonologalaččat (dekodejit ovtta ja ovtta bustáva jietnadahkan). Oahppit geain leat ollu ja soaittáhat meattáhusat, dávjá vigget árvádallat sáni muhtin visuála dovdomearkkaid ja konteavsttaid/mearkkašumiid vuođul.</p>
<p>Hástalusat: Ohppiin geat russejit vearru sáni, dahje geat eai geargga buot bihtáiguin, sáhttet leat iešguđet hástalusat. Sivvan dasa sáhttá leat ahte oahppit rahčet čatnat bustávaid rievttes jietnadahkii (ovdamearkka dihte malssidit b ja d). Oahppi sáhttá maiddái rahčat čatnamiin jietnadagaid oktii sátnin. Oahppit geat lohket eahpedárkilit, sáhttet malssidit sániid, danne go ollu sánit leat visuálalaččat ja jietnadagaid dáfus oalle ovttaláganat (dego mánná ja mánnu). Oahppit geat barget njozet, menddo jođánit dahje geat eai ipmir buot sániid, eai dáidde hálddašit dákkár bargguid.</p>
<p><em type="italic">Áddet sániid </em>Maid: Oassegeahččaleapmi kárte ohppiid sátneriggodaga synonymasátneiskkademiin, mas leat sánit vižžojuvvon 1. ja 2. cehkiid oahppogirjjiin. </p>
<p>Mo: Bargobihtát leat njealji oasis: cealkka mas lea okta sátni gažaldahkan ja golbma vástádusevttohusa. Don logat vuosttaš cealkaga ja deattuhat bargobihttásáni. Ovdamearkka dihte <span type="quote">“Ánte lea buorre olmmái”</span>, dasto logat dan golbma vástádusevttohusa <span type="quote">“olmmái, ránnjá, viellja”</span> Oahppit galget russet dan sáni mii mearkkaša sullii go bargobihttásátni <span type="quote">“olmmái”</span></p>
<p>Manne: Buorre sátneriggodat lea eaktun dasa ahte oahppi bures ipmirda sihke hupman- ja čállingiela. Jus oahppi ii ipmir oaivilguoddi sániid teavsttas, de goazada ipmárdusa. Lea deaŧalaš bargat čađat ja miehtá skuvlaáiggi buoridit oahppi sátneriggodaga, maiddái akademalaš sátneriggodaga mii lea dábálaš čálalaš fágateavsttain.</p>
<p>Hástalusat: Ohppiin geat merkejit vearu sániid, sáhttet leat iešguđet hástalusat. Jus oahppi ii hálddaš oassebarggu, de sáhttá sivvan leat ahte oahppis váilu máhttu fágasániid birra mii vurdojuvvo dien agi ohppiin. Jus oahppi ii leat guldalan go</p>
<p>Bagadus oahpaheddjiide 8. siidu 25 siiddus oahpaheaddji lohká, muhto lea geahččalan lohkat sániid iešheanalaččat, de soaitá sivvan leat ahte oahppi rahčá sátne- dahje cealkkalohkamiin (iežas lohkanproseassain).</p>
<p><em type="italic">Čállit sániid </em>Maid: Oassegeahččaleapmi kárte máhttet go oahppit čállit sániid mat leat diktáhtas. </p>
<p>Mo: Don logat cealkaga. Oahppit galget čállit ovtta sáni cealkagis: ”Ánne liiko liema juhkat. čále liepma.” Čállit sániid sisttisdoallá gávnnahit guđet jietnadagat sánis leat (fonologalaš analysa), kodet jietnadagaid ođđasit bustávvan ja hábmet bustávaid motoralaččat. Geahččaleamis leat sihke oanehis ja guhkes sánit, ja sihke sánit mat čállojit oalle muddui nu go daddjojit ja mat čállojit eará ládje go daddjojit.</p>
<p>Manne: Analyseret daddjojuvvon sáni ja kodet jietnadagaid bustávvan lea hástaleaddji bargu: Oahppi ferte vuos máhttit sirret sáni jietnadagaide, viežžat muittus bustáva dahje bustávvaovttastumi mii gullá guđege jietnadahkii ja dan máhttit čállit. Jus bártida fonologalaš analysain, dát sáhttá indikeret fonologalaš váttuid, mat leatge dábálaččat ohppiin geain leat lohkan- ja čállinváttisvuođat. Oassegeahččaleapmi addá maid dieđu das man muddui oahppi máhttá čállit sániid ortográfalaččat (čállit olles sániid riekta váikko čállojit eará ládje go daddjojit).</p>
<p>Hástalusat: Ohppiin geat čállet sániid vearrut, sáhttet leat iešguđetlágan hástalusat. Sivvan váttisvuođaide sáhttá leat váilevaš bustávvamáhttu dahje ahte rahčet sániid jietnadagaid analyseremiin. Viidásit sáhttá leat váttis čatnat rievttes jietnadaga rievttes bustávvii. Muhtimat bártidit bustávaid hábmet motoralaččat. Go oahppi galgá čállit sániid mat eai čállo nugo daddjojit, de dárbbaša maiddái veahá ortografiijamáhtu (degomat go muhtin jietnadagaid galgá čállit eará bustávain /rievan/- rieban).</p>
<p><em type="italic">Áddet maid lohká – 1. oassi </em>Maid: Oassegeahččaleapmi kárte oahppi lohkaipmárdusa cealkkadásis. </p>
<p>Mo: Bargobihtás lea govus mas gullet muhtin oanehis bagadusat. Oahppit lohket bagadusaid (cealkagiid) ja russejit rievttes govvosii čájehan dihte ahte leat ipmirdan. Barggut gáibidit ahte oahppit máhttet dekodet dárkilit ja ipmirdit juohke ovttaskas sáni cealkagis, ja ahte muitet sániid nu ahte ipmirdit cealkaga oppalašvuohtan, ja ahte sii dovdet dábálaš cealkkastruktuvrraid. Oahppit ožžot 10 minuhta bargat bargobihtáiguin.</p>
<p>Manne: Oahppit galget máhttit lohkat álkis teavsttaid njuovžilit ja ipmirdit sisdoalu. Máhttit lohkat ja ipmirdit cealkagiid lea okta lávki dán mannolagas.</p>
<p>Hástalusat: Ohppiin, geat russejit vearru objeavtta, dahje eai geargga buot bargguiguin, sáhttet leat iešguđet hástalusat. Sivvan váttisvuođaide sáhttá leat ahte ohppiin váilu sátnelohkangálga, ahte lohket dárkilmeahttumit, dahje ahte sii eai ipmir sániid cealkagiin. Muhtin ohppiide sáhttá hilljánis lohkanleaktu ja/dahje heittot oanehismuitu dagahit ahte eai šat muitte vuosttaš sáni go ollejit cealkaga lohppii, ja ahte de rahčet ipmirdit cealkaga oppalaš sisdoalu.</p>
<p>Bagadus oahpaheddjiide 9. siidu 25 siiddus</p>
<p><em type="italic">Áddet maid lohká – 2. oassi </em>Maid: Oassegeahččaleapmi kárte oahppi lohkanipmárdusa oanehis teavsttain. </p>
<p>Mo: Oahppit galget lohkat teavstta ja vástidit válljenbihtáid dan birra maid leat lohkan. Bargobihtát gáibidit ahte oahppi máhttá gávdnat dieđuid mat čielgasit bohtet ovdan teavsttas, ja ahte máhttet gávnnahit eaŋkilis oktavuođaid cealkagiid gaskkas. Oahppit ožžot logi minuhtta bargat bargobihtáiguin.</p>
<p>Manne: Oahppit galget máhttit lohkat eaŋkilis teavsttaid njuovžilit ja ipmirdit maid leat lohkan.</p>
<p>Hástalusat: Ohppiin geat válljejit vearu vástádusevttohusaid, dahje eai geargga buot bargobihtáiguin, sáhttet leat iešguđet hástalusat. Oahppit geain leat heajos sátnelohkangálggat sáhttet fokuseret nu ollu sátnelohkama ahte eai šat nákce ipmirdit teavstta sisdoalu. Oahppit geat lohket jođánit ja sahtedohko, sáhttet maiddái rahčat ipmirdit teavstta sisdoalu. Lassin sáhttá dat go teavsttas leat vuollegisfrekveanta sánit hástalit ohppiid sátneipmárdusa. Oahppi mokta lohkat dahje beroštupmi fáddái sáhttá maiddái váikkuhit dasa man ollu gillejit bargat dan ala ahte ipmirdit teavstta.</p>
<p>Bagadus oahpaheddjiide 10. siidu 25 siiddus 1.4 Mo geavahit bohtosiid vuođđun viidásit oahppamii Buot árvvoštallan mii addojuvvo oahpahusas, gohčoduvvo dađistaga-árvvoštallamin ja galgá ovddidit oahpahusa. Buot oahppit galget dan oažžut ja lea dehálaš ahte oahppit ipmirdit mii sis vurdojuvvo. Lea dehálaš ahte oahpaheaddjit geavahit iskama bohtosiid ávkin heivehit viidáset oahpahusa ohppiid dárbbuide. </p>
<p>Buorre formatiiva árvvoštallan gohčoduvvo maiddái <em type="italic">oahppama várás árvvoštallamin </em>, ja njeallje prinsihpa leat guovddážis go geavaha iskama bohtosiid viidásit bargui. Prinsihpat leat čilgejuvvon Oahpahuslága 3 kapihttala láhkaásahusas. </p>
<p><em type="italic">Guovddáš čuoggát leat: Maid mihtuid galggan joksat, man muttus lean mun dáid mihtuid olaheami ektui ja mo galggan olahit daid? </em></p>
<p>Oahppit galget ipmirdit maid sii galget oahppat, ja mii sis vurdojuvvo Go don barggat geahččalemiin ja árvvoštallamiin, lea dehálaš ahte oahppit dihtet manne sii árvvoštallojuvvojit, ja mii sis vurdojuvvo. Oahppit fertejit diehtit manne lea dehálaš bargat lohkamiin vuođđogálgan. Humat ohppiiguin geahččaleami ulbmila birra, ja maid dat mihtida.</p>
<p>Atte dieđuid ohppiide sin máhtu birra, ja rávve mo galget viidáseappot bargat Fágalaš responsa lea guovddáš oassi árvvoštallamis ja čuovvolahttinbarggus. Responsa galgá muitalit oahppái makkár kvalitehta su barggus, olahusas dahje ovdanbuktimis lea. Galggat maid addit ráđiid ja bagadallat mo sáhttá buoridit bargguid. Iskama bohtosat sáhttet addit dutnje gova das maid oahppi máhttá, ja mainna sii fertejit eambbo bargat. Dán dieđu fertet bidjat oktii eará dieđuiguin mat dus leat oahppi birra, ja daid berret geavahit go ságastalat ohppiiguin ja sin váhnemiiguin.</p>
<p>Oažžut ohppiid searvat árvvoštallamii Don berret ovttas ohppiiguin geahčadit geahččaleami. Go jearahalat ohppiin maid sii jáhkket iežaset máhttán, ja maid sii jáhkket dárbbašit eambbo hárjehallat, soaitá mielddisbuktit ahte oahppit ieža guorahallet maid sii máhttet. Maŋŋel go bohtosiid lehpet guorahallan, sáhttá ávkkálaš diktit ohppiid geahčadit vástádusaideaset ja guorahallat maid guhtege sáhttá bargat buoridan dihte oahppama. Ohppiid iešárvvoštallamat sáhttet addit dutnje dehálaš dieđuid das mii sin mielas lea váttis, ja mainna fertejit bargat</p>
<p xml:lang="fra">NJEALLJE PRINSIHPA</p>
<p>Ohppiid oahppaneavttut nannejuvvojit go sii 1. ipmirdit maid sii galget oahppat, ja mii sis vurdojuvvo 2. ožžot responssa ja besset gullat makkár kvalitehta sin barggus dahje bohtosis lea 3. ožžot rávvagiid mo sii sáhttet buorebut bargat 4. oassálastet iežaset oahppamis earret eará nu ahte árvvoštallet iežaset barggu ja ovdáneami</p>
<p>Bagadus oahpaheddjiide 11. siidu 25 siiddus eambbo. Iešárvvoštallan sáhttá maid oažžut ohppiid diđolaččabun iežaset lohkanmáhtu hárrái.</p>
<p>MO GEAHČČAT DAN NJEALLJE PRINSIHPA DAĐISTAGA-ÁRVVOŠTALLAMIS OVTTAS GEAHČČALEAMI ČAĐAHEMIIN  <em type="italic">Mo galggan mun ráhkkanahttit ohppiid geahččaleami čađaheapmái vai </em><em type="italic">dahkko ulbmila mielde ? </em> <em type="italic">Mo galggan mun geavahit bohtosiid addin dihte fágalaččat vuođuštuvvon </em><em type="italic">dieđuid ohppiide, mat ovdánahttet sin viidásit oahppama? </em> <em type="italic">Mo galggan mun oažžut ohppiid searvat bargat viidáseappot bohtosiiguin? </em> <em type="italic">Mo oahppit sáhttet leat mielde árvvoštallat iežaset barggu? </em></p>
<p>Bagadus oahpaheddjiide 12. siidu 25 siiddus 2 OVDAL GEAHČČALEAMI Ovdal go čađahat lohkančehppodaga iskama lea dehálaš ahte leat vuđolaččat geahččan čađahanbagadusa. Dan gávnnat PAS:s. Muhtin oassegeahččaleamit galget čađahuvvot áigemeari siskkobealde. Bagadusas čuožžu man guhkes áiggi oahppit ožžot geavahit čoavdit bargobihtáid juohke siiddus. Jus diktá ohppiid geavahit nu guhkes áiggi go dárbbašit, de sáhttet máŋggas dain riskaohppiin máhttit buot bargobihtáid. Dalle eai beasa diehtit geavahit go sii heittot (doaŋgges) strategiijaid. Dan dihte ferte čuovvut dárkilit mearriduvvon áigemeriid. 2.1 Diehtu váhnemiidda Lea dehálaš ahte váhnemat ožžot dieđuid geahččalemiid birra ovdal čađaheami. Oahpahusdirektoráhtta lea ráhkadan diehtojuohkingihppagiid váhnemiidda maid gohčodit: Diehtu kártengeahččalemiid birra giđđat 2015. Diehtojuohkingihppagat sáddejuvvojit ohppiid mielde ruoktot, ja berre maiddái biddjot skuvlla ruovttusiidui dahje oahppolávdái. </p>
<p>Gihppagat leat jorgaluvvon sámegillii (davvi-, lulli- ja julevsámegillii) ja eŋgelasgillii. Gihppagiid sáhttá viežžat pdf-fiilan Oahpahusdirektoráhta neahttasiiddus. Gihppagat almmuhuvvojit buori áiggis ovdal lohkan- ja rehkenastingeahččalemiid čađaheami. 2.2 Diehtu ohppiide Oahppit galget oažžut dieđuid kártengeahččalemiid birra seammás go juogát gihppagiid váhnemiidda. Lea dehálaš geavahit buori áiggi čilget mii kártengeahččaleapmi lea, manne sii galget dan čađahit, ja mii geahččaleami oktavuođas dáhpáhuvvá, ja goas. </p>
<p>Ovdal čađaheami sáhtát oahpásmuhttit ohppiid geahččalandilálašvuhtii. Oahppit sáhttet oažžut bargobihtáid maid galget čoavdit sullasaš eavttuiguin go iskamis juo leat ge. Oahppit galget oažžut dieđu ahte galget bures guldalit, bargat juste nu go don siđat, ja vuordit dassážii go don suovat sin joatkit maŋit siidui. Oahppit fertejit diehtit ahte dus guhte leat oahpaheaddji ii leat lohpi veahkehit sin bargguiguin de go čađahehpet lohkančehppodaga iskama. Ieš kártengeahččaleapmi ii oaččo geavahit ráhkkaneapmái.</p>
<p xml:lang="deu">DÁRKKISTANLISTU OAHPAHEADDJÁI OVDAL ČAĐAHEAMI</p>
<p>Mun lean  várren buori áiggi geahččaleami čađaheapmái  ovdagihtii dárkilit lohkan dán bagadusa ja <em type="italic">Čađahan- ja árvvoštallan- </em><em type="italic">bagadusa </em> fuolahan váhnemiidda diehtojuohkingihppagiid ja ahte sii dihtet čađaheami ja viidásit čuovvoleami birra  hupman ohppiiguin ahte geahččaleapmi galgá leat ávkin oahpaheaddjái vai son sáhttá addit ohppiide nu buori oahpahusa go vejolaš  várren áiggi maŋŋel čađaheami árvvoštallamii ja ovttaskas oahppi bohtosii čuovvolahttimii </p>
<p>Bagadus oahpaheddjiide 13. siidu 25 siiddus 3 Geahččaleami čađahettiin Čađahan- ja árvvoštallanbagadus, mii čilge mo galggat čađahit geahččaleami, lea almmuhuvvon PA S:i, https://pas.udir.no. Das lea maid árvvoštallanbagadus mii čilge mo galggat divvut geahččalemiid. Skuvlla rektor addá dutnje beassanlobi PAS:i. </p>
<p>Lea du bargu oahpaheaddjin fuolahit ahte oahppit leat oadjebasat ja lea buorre bargodilli čađaheami áigge. Vuohki mo ovdanbuvttát bargobihtáid sáhttá váikkuhit dasa mo oahppit vásihit iskandilálašvuođa, ja nu maiddái váikkuhit bohtosiidda. Dan dihte fertet leat dihtomielalaš iežat jođihanrollii, fuolahit bargoráfi luohkkálanjas, ja geavahit buori jiena, ja čielgasit dadjat dan maid logat. Don fertet láidestit bargguid njuovžilis ja dássedis leahtuin ja árvvoštallat bargobihtáid barggadettiin man guhkes áiggi galgá geavahit oassebargguide main ii lea áigemearri. Jus guhtege oassegeahččaleapmi bistá menddo guhká, sáhttet oahppit dolkat ja mášohuvvat. 3.1 Ohppiid áican Ohppiid vuohki bargat geahččalemiin sáhttá addit ávkkálaš dieđuid sin lohkangálggaid birra. Sihke oahppit geat barget njozet dahje menddo jođánit/háreheamet, sáhttet leat dakkárat geat rahčet juogamainna. Sáhttá leat ávkkálaš árvvoštallat bargá go oahppi fuolalaččat vai lea go mášoheapme barggadettiin. Váikko don soaittát ráhkkanan čađaheapmái ovttas ohppiiguin, soaitá goitge geahččalandilálašvuohta leat amas. </p>
<p>Oahpaheaddji čađahanbagadusas gávnnat áicanskovi. Dan skovvái sáhtát registreret ohppiid geat ovdamearkka dihte leat mášoheamit, barget njozet dahje dávjá sihtet geardduhit bagadusa.</p>
<p>Evttohus dasa maid berre dárkot dahje áicat  Sávrivuohta: fuolalaš ja dárkil, dárkilmeahttun, mášoheapme gieđaiguin ja julggiiguin, viggá guođđit sajis, vuollána  Iešheanalašvuohta: Iešheanalaš, ii leat iešheanalaš, geahččá sutnje gii čohkká bálddas, sihtá geardduhit bargobihtá, sihtá veahki vai ipmirda bargobihtá.  Barganleahttu: Jámma buorre, hui buorre, geargá menddo jođánit bargobihtáin almmá dárkkiskeahttá, bargá njozet, ii geargga bargobihtái(gui)n  Fágalaččat sihkar: Orru sihkar go čoavdá bargobihtáid, orru eahpesihkar ja jurddaša, čállá vearrut, sihkku ollu, ohca doarjaga bustávvagovain seainnis 3.2 Praktihkalaš diehtu Berrejit leat guokte oahpaheaddji luohkálanjas go geahččaleapmi čađahuvvo, vai buoremus lági mielde sáhttá áicat ohppiid go sii barget. Lea maid vejolaš juohkit luohká ja čađahit geahččaleami unnit joavkkuin. Oahpaheaddji gii dovdá ohppiid deavdá áicanskovvi mii geavahuvvo kártemii čađahettiin geahččaleami. Jus leat akto joavkkuin ja lea váttis noteret čađahettiin, de lea dehálaš ahte deavddát skovi njuolga čađaheami maŋŋel jus lea mihkke erenoamáš maid berre muitit. </p>
<p>Lea dehálaš ahte siđat ohppiid čorget bevddiideaset ovdal go álgibehtet, ja váldit eret bustávvalinnjá jus dakkár lea beavddis. Bustávvagovat mat leat seinniin eai galgga váldot eret. Muhtin oassegeahččalemiin galgá váldit áiggi, ja de ferte leat diibmu/</p>
<p>Bagadus oahpaheddjiide 14. siidu 25 siiddus bissehandiibmu olámuttos čađahettiin. Galggat maiddái sirddášit bevddiid jus lea vejolaš, vai oahppit eai beasa geahččat nuppiideaset vástádusaid.</p>
<p>Bagadus oahpaheddjiide 15. siidu 25 siiddus 4 MAŊŊEL GEAHČČALEAMI Dán oasis čilgejuvvo mo galggat čuovvolit bohtosiid maŋŋel čađaheami. </p>
<p>Don fertet divvut geahččalemiid árvvoštallanbagadusa mielde mii lea čađahanbagadusa maŋágeahčen (gávdno PAS:s). Ohppiid bohtosiid galgá árvvoštallat sierra beroštumi ráji vuođul mii lea biddjon guđege oassegeahččaleapmái (gč. 4. s.). Muitte várret buori áiggi bohtosiid árvvoštallamii! 4.1 Mo čuovvolit ohppiid geat leat sierra beroštumi ráji vulobealde dahje juste bajábealde </p>
<p>Kártengeahččaleami boađus galgá adnot vuolggasadjin oahppiságastallamii ja oahppi čuovvoleami viidásit plánemii. Ságastallan ferte lágiduvvot oanehis áiggi maŋŋel čađaheami, vai oahppi muitá eanas oasi iskkadanbargguin. Ovttas ohppiin sáhtát bidjat vuoruhuvvon oahppanulbmiliid lohkama ja čállima viidásit bargui. Bohtosiid fertet maid gaskkustit váhnemiidda. Buorre ovttasbargu gaskkal du ja váhnemiid sáhttá dahkat ahte oahppi joksá ulbmiliid mat biddjojit. Váhnemat galget dovdat oadjebassan dasa ahte don oainnát oahppi ja ahte son oažžu buori čuovvoleami jođáneamos lági mielde. Lea dehálaš deattuhit muhtin realisttalaš mihtuid hávális, mat leat ávkin ohppiid viidásit barggus ovdánahttit lohkangálggaid.</p>
<p xml:lang="deu">OAHPAHEADDJI DÁRKKISTANLISTU MAŊŊEL GEAHČČALEAMI</p>
<p>Mun galggan  geahčadit dárkileappot bohtosiid go oahppit leat ožžon unnit čuoggáid dahje juste dan mađe ollu čuoggáid go sierra beroštumi rádji lea.  árvvoštallat maid sii leat máhttán/eai máhttán guđege bargobihtás  árvvoštallat gerge go oahppit áigemearrái daiguin bihtáiguin main lei áigemearri  bidjat bohtosiid oktii eará dieđuiguin mat leat ohppiid birra, earret eará áicamiid mat leat dahkkon barggadettiin iskamiin  fuolahit ahte oahppit geat dárbbašit erenoamáš čuovvoleami ja sin váhnemat ožžot dieđu bohtosiid, ja viidásit čuovvoleami birra</p>
<p>Vejolaš gažaldagat ohppiide geat leat vulobealde dahje juste sierra beroštumi ráji alde  Mo du mielas lei čađahit dán geahččaleami?  Ledje go muhtin bargobihtát maid it ipmirdan mo galgá čoavdit?  Makkár bargobihtát ledje váddásat? Makkárat bargobihtáiguin manai bures?  Ledje go sánit maid it ipmirdan?</p>
<p>Bagadus oahpaheddjiide 16. siidu 25 siiddus 4.2 Viidásit kárten ja doaibma Ohppiid lohkančehppodaga iskan addá midjiide dieđuid gálggaid birra maid dárbbašit diehtit go galgat veahkehit oahppi viidáseappot. Seammás ferte kártengeahččaleapmi leat doarjjan du iežat árvvoštallamiidda: áiccadeapmi, árvvoštallan ja doaibmabijuid johtui bidjan galget <span type="quote">“vázzit giehtalaga.”</span> </p>
<p>Oahppi boađus kártengeahččaleamis čájeha maid oahppi máhttá bargat veahki haga dihto áiggi. Go geavahat kártengeahččaleami dávgasit (dynamisk), namalassii go ovttasbarggat ohppiin, de oaččut dieđuid ovdamearkka dihte das makkár strategiijaid oahppi geavaha, oahppi bargoleavttu, movtta ja oahppi oahppaneavttuid. Fuomášumi ferte bidjat dasa mo sáhttá <em type="italic">veahkehit oahppi viidáseappot </em>, vai oahpahus heivehuvvo buoremus lági mielde oahppái. </p>
<p>Go geavahat oassegeahččaleami mas oahppi lea ožžon unnit dahje jur dan mađe čuoggáid go sierra beroštumi rájis, de sáhtát dárkot dahje áiccadit mo oahppi čoavdá barggu akto. Dasto fertet gávnnahit makkár ja man ollu doarjaga oahppi dárbbaša vai máhttá bargat bargobihtáid. De lea ge dehálaš ipmirdit makkár hástalusaid guhtege bargobihttá sisttisdoallá (geahča oassegeahččalemiid čilgehusa dás ovdalis). Go buohtastahttá dán dieđu dieđuiguin maid leat oahppis ožžon dan botta go čoavdá bargobihtá, de sáhttet vuollelis čilgejuvvon doaimmat veahkkin dutnje heivehit oahpahusa oahppi dárbbuide.</p>
<p>Mearkkaš ahte <em type="italic">sierra beroštumi rádji </em>ii sáhte geavahuvvot <em type="italic">dynámalaš kártemii </em>, go dát leat ráhkaduvvon dan váste ahte oahppit barget iešheanalaččat, standardiserejuvvon čilgehusa mielde. </p>
<p>Vuollelis čilgejuvvon doaimmat berrej <em type="italic">it álo geavahuvvot oaivválaččat ja deattuhit ipmárdusa. </em>Bustávat ja bustávvaovttastumit maid oahppit leat hárjehallan, berrejit nu jođánit go vejolaš geavahuvvot olles sániin. Ovttaskassánit maid oahppi lea hárjehallan, berrejit farggamusat geavahuvvot cealkagiin. Oahppit galget lohkat ja čállit muosáhusa váste, fága oahppama váste ja vai iežaset jurdagiid ovdanbuktet, ii ge dušše bargat teknihkalaš gálggaiguin. Go geavaha oaiviladdi teavsttaid dan sadjái go bođu sániid, de oahppit ohcagohtet oaivila logadettiin. Sániin sáhttá mearkkašupmi rievdat dan mielde makkár konteavsttas leat. Seamma ládje galget oahppit čállit muitalan dihte, eai ge dušše hárjehallat riektačállima. </p>
<p>Jus oahppis leat heajos sátnelohkangálggat, soaitá fertet geavahit 1. ceahki lohkančehppodaga iskama vuolggasadjin viidásit kártemii.</p>
<p>Muhtin oassegeahččalemiin leat máŋga gálgga. Lea dehálaš kártet guđiiguin dáin gálggain oahppi rahčá, vai oahppi čuovvoleapmi šaddá nu dárkil go vejolaš. Jus oahppi lea vulobealde sierra beroštumi ráji máŋga oassegeahččaleamis, de lea maiddái lunddolaš iskat oahppi oainnu ja gulu.</p>
<p>Viidásit kárten ja doaibmabijut lea čilgejuvvon ovttaskas oassegeahččaleami vuođul. Juohke oassegeahččaleamis lea teaksta juhkkojuvvon guovtti oassái, namalassii árvvoštallan ja doaibma. Čuoggát árvvoštallama vuolde čalmmustahttet maid berret kártet viidáseappot jus oahppi oažžu unnit go, dahje jur eanebuš čuoggáid go sierra beroštumi rádji dan oassebarggus lea. Doaibmabijuid ovdamearkkat čalmmustahttet mo sáhtát boahtit johtui ohppiid viidásit veahkehemiin. Ii leat dárbu álggahit doaimma mii lea čilgejuvvon dakkár árvvoštallančuoggá vuolde maid oahppi hálddaša.</p>
<p>Bagadus oahpaheddjiide 17. siidu 25 siiddus</p>
<p><em type="italic">Lohkat sániid Árvvoštala makkár strategiijaid oahppi geavaha go lohká sániid. Oahppit geat lohket jođánit, muhto ollu bihtáid barget vearrut, vigget dávjá árvádallat sáni juogo vuosttaš bustáva vuođul dahje eará mihtilmasvuođaid vuođul. Oahppit geat ádjánit guhká, vigget dávjá jietnadit juohke ovttaskas sáni. </em></p>
<p><em type="italic">Árvvoštala jietnada go oahppi (jaskadit) buot sániid (lohká buot sániid fonologalaččat) </em></p>
<p>Doaibma Daga ohppiid diđolažžan dasa ahte lohkat sáhttá máŋgga ládje. Sáhttá geassit oktii bustávaid jietnadagaid sátnin – dahje sáhttá dovdat sáni bajil go lea dan nu máŋgii ovdal lohkan.</p>
<p>Barget ortográfalaš sátnelohkamiin, mas oahppit galget geahččalit oaidnit man sáni bustávat sulastahttet ovdal go lohká sáni jitnosit. Oahppi galgá maiddái smiehttat maid sátni mearkkaša, ja mo dat daddjo. Geavat cealkagiin oanehis sániid, degomat mun, don, son jna, mat čállojit nu go daddjojit. Barget oanehis teavsttaiguin main leat dát sánit. Sánit berrejit geardduhuvvot máŋgga cealkagis. Jus oahppi ii nákce lohkat sáni, de don logat, ja oahppi geardduha dan maid don leat lohkan (dainna lágiin dovdá oahppi ahte son máhttá lohkat). Loga sáni fonologalaččat loahpas, iskan dihte ahte leahppi go lohkan sániid riekta vuosttaš geardde.</p>
<p>Hárjehallet lohkat allafrekveanta sániid mat eai čállojuvvo jur nugo daddjojit, ja hárjehallet daid lohkat cealkagiin: viellja, njunni, áddjá jna.</p>
<p>Hárjehallet ortográfalaččat lohkat sániid mat čállojit eará ládje go daddjojit, degomat sániid main leat diftoŋggat, bustávvaovttastumit degomat –llj-, -ddj-, nj- jna.</p>
<p>Bija ohppiid ollu lohkat. Oahppit dárbbaša ollu lohkat vai automatiserejit sátnelohkan- gálggaideaset.</p>
<p><em type="italic">Árvvoštala árvádallá go oahppi ja geavaha go eahpesihkkaris fonologalaš strategiija. </em></p>
<p>Doaibma Hárjehallet dárkilit dekodet sániid fonologalaččat. Guhtege bustávva čállojuvvon sánis ferte dekodejuvvot jietnadahkan, ovdalgo jietnadagat gessojuvvojit oktii sátnin. Dát gáibida ahte oahppi lea automatiseren bustáva ja jietnadaga oktavuođa. Čalmmustahte ahte muhtomin lea dušše okta bustávva mii earuha guokte sáni, ja dagaha ahte sániin lea goabbat mearkkašupmi. Deattut ahte dán dihte ferte oahppi dárkilit lohkat. Ovdamearkka dihte cealkagiin “ <em type="italic">Dá lea du biila </em>” ja “ <em type="italic">Dá lea mu biila </em>”. Hárjehallet dárkilit lohkat. </p>
<p><em type="italic">Árvvoštala máhttá go oahppi geassit jietnadagaid oktii sátnin. </em></p>
<p>Doaibma Gesset jietnadagaid oktii ja atnet bustávvabrihkáid dasa veahkkin. Barget erenoamážit riibmasániiguin dego mus, dus, sus. Ovdamearkka dihte: Loga čielgasit sáni /sus/ ja</p>
<p>Bagadus oahpaheddjiide 18. siidu 25 siiddus bordde seammás bustávvabrihkáid sátnin. Oahppi áđđestallá du ja <span type="quote">“lávlu”</span> oktii jietnadagaid seammás go čuovvu suorpmain bustávvabrihkáid. Álget sániiguin main leat moadde bustáva (konsonánta–vokála–konsonánta) ja mat daddjojit nu go čállojit degomat mus, dus, sus, mis, dis, sis, min, din sin jna.</p>
<p>Daga dađistaga veahá váddáseabbon ja bargga sániiguin main leat njeallje bustáva dahje eambbo, ovdamearkka dihte áidi, báidi, sáidi. Oahpat oahppi logadettiin juohkit sániid unnit osiide. Bargga diđolaččat stávvaliiguin dainna lágiin ahte speažžubehtet rytma seammás go dadjabehtet sániid: ái-di, sái-di. Bargi dađistaga sániiguin main leat váddáset konsonántaovttastumit (guovddáškonsonánttat)</p>
<p>Árvvoštala máhttá go oahppi bustávaid bures: máhttá johtilit ja sihkkarit čatnat buot jietnadagaid bustávaide ja nuppe ládje</p>
<p>Doaibma Hárjehallet erenoamážiid daid bustávaid maiguin oahppi rahča, ja daidda gullevaš jietnadagaid. Hubmi jietnadaga birra, gokko njálmmis dat ráhkaduvvo, ja makkár hápmi dan gullevaš bustávas lea. Geavat sániid ávkkálaš oktavuođain, degomat lohkat ja čállit álkis sániid ja cealkagiid mat sisttisdollet guoskevaš bustávaid.</p>
<p>Bargga erenoamážit jietnadagaiguin mat čállojit máŋggain bustávain (ovdamearkka dihte nj, lj, dj), diftoŋggat sáhttet maid leat hástalussan máŋga oahppái.</p>
<p>Bija ohppiid ráhkadit jurddagovvidusaid mat veahkehit muitit oktavuođa gaskal bustáva ja jietnadaga, dainna lágiin ahte čatná bustávaid juogamasa mii lea oahpis oahppái, ovdamearkka dihte čatnat bustávaid oahpes olbmuid namaide <span type="quote">“Dá lea Elle bustávva. Dan gohčodit /E/”</span>.</p>
<p>Geavahit PC bustávaid ja sániid čállimii sáhttá leat ávkkálaš ja movttiidahtti go oahppit galget oahpahallat bustávaid. Čállit boallobevddiin mas lea jietna addá vejolašvuođaid máŋgii geardduhit bustáva ja jietnadaga oktavuođa.</p>
<p><em type="italic">Áddet sániid Árvvoštala oahppi doabaipmárdusa ja duogášmáhtu. </em></p>
<p>Doaibma Bargga systemáhtalaččat ovddidan dihte ohppiid sátneriggodaga. Geavat ovdamearkka dihte sániid mat adnojit teavsttain maiguin oahppit barget, dahje fáttáin main oahppi berošta. Bija fuomášumi sihke sáni <em type="italic">hápmái </em>(vokálat/konsonánttat, stávvalat, sojahanminstarat, sánit sánis jna.) ja <em type="italic">sisdollui </em>. </p>
<p>Geavat jurddakártta dan váste ahte kártet ohppiid sátneriggodaga, ja reaidun viiddidit oahppi semánttalaš fierpmádaga/assosiašuvnnaid sáni birra, geavahat dasa teavstta, symbolaid, govaid ja govvosiid.</p>
<p>Gávdnet synonymaid, antonymaid ja sániid mat dávjá geavahuvvojit ovttas sániiguin (frásat, dadjanvuogit) maid dalle áiggut deattuhit. Láže dili nu ahte oahppit šaddet oaidnit ja gullat sániid iešguđet oktavuođain, ja vai besset ieža váldit atnui ođđa sániid dainna lágiin ahte ieža ráhkadit cealkagiid.</p>
<p>Bagadus oahpaheddjiide 19. siidu 25 siiddus</p>
<p>Lea vuogas čielgasit deattuhit sátneipmárdusa oahpahusas. Bija áiggi bargat sániiguin ja doahpagiiguin, veahket ohppiid dihtomielalaččat dutkat sániid iešguđet mearkkašumiid ja iešguđet geavahusaid. Oahpat ohppiid bisánit ja smiehttat sániid mearkkašumi ja jearrat čilgehusa sániide jus eai ipmir.</p>
<p><em type="italic">Čállit sániid Árvvoštala čállá go oahppi buot sániid fonologalaččat, vai čállá go muhtin sániid ortográfalaččat (čállá olles sáni riekta, vaikko eai čállo nugo daddjojit). </em></p>
<p>Doaibma Barget ortográfalaš čállimiin. Váldde vuolggasaji stuorat ortográfalaš ovttadagain go dušše eaŋkilbustávain.</p>
<p>Daga ohppiid diđolažžan dasa ahte eai buot sánit čállojuvvo nu go daddjojit: <span type="quote">“áddjá, njeallje”</span> Muhtin jietnadagat čállojit guvttiin dahje golmmain bustávain, ovdamearkka dihte /nj/,/lj/, /dj,/ ja dát soitet leat erenoamáš hástaleaddjit muhtimiidda. Nu maiddái guovddáškonsonánttat degomat –rbm-/-rpm-, -lbm-/-lmm-, ja earát mat jietnaduvvojit eará ládje go čállojit. Čohkke sániid sátnejoavkkuide, degomat máŋggalágan nj-sániid ovtta ráidui, lj-sániid nuppi ráidui ja nu ain. Maiddái dássemolsašumiid berre juohkit guovddáškonsonántajoavkkuide.</p>
<p>Hárjehallet allafrekveanta sániid, ja bargat daiguin cealkagiin: <em type="italic">doai, moai, eai, </em>jna <em type="italic">. </em></p>
<p><em type="italic">Árvvoštala máhttá go oahppi analyseret ovttaskas jietnadagaid sánis (fonologalaš analysa) ja stávet sáni, jietnadagas jietnadahkii. Fuomáš erenoamážit mo oahppi čállá sániid main leat jietnadagat mat čállojit máŋggain bustávain (ovdamearkka dihte nj, dj, lj), ja diftoŋggaid, mat sáhttet leat váddásat máŋgga oahppái. </em></p>
<p>Doaibma Čájet ohppiide njuni gova. Čájet maid ahte sánis leat vihtta jietnadaga: /nj/ /u/ /n/ /n/ /i/ dainna lágiin ahte sárggut vihtta sázu gova vuollái:_ _ _ _ _. Oahppi cuoigu ja muitala guđet jietnadagat heivejit guoros sajiide. Čále dasto bustávaid rievttes sajiide.</p>
<p>Speallat Scrabble Junior bustávvabrihkáiguin. Maid sániid sáhttá oahppi čállit dáiguin brihkáiguin?</p>
<p>Árvvoštala <em type="italic">máhttá go oahppi bustávaid bures </em></p>
<p>Doaibma Geahča doaimmaid čuoggás <em type="italic">Lohkat sániid </em></p>
<p>Árvvoštala <em type="italic">máhttá go oahppi hábmet buot bustávaid čálalaččat. </em></p>
<p>Bagadus oahpaheddjiide 20. siidu 25 siiddus</p>
<p>Doaibma Barget bustávvahámiiguin maiguin oahppi rahčá. Sáhttá suorpmain čuovvut bustávaid mat leat sárgojuvvon báhpirii seammás go dadjá jietnadaga. Jus lea dárbu, de doala oahppi gieđa ja veahket su jođihit suorpma bustávvahámi mielde, seammás go dadjabeahtti jietnadaga. Lea dehálaš geardduhit máŋgii, vai oahppi hárjána čállit ja hábmet bustávaid, seammás go dadjá jietnadaga.</p>
<p><em type="italic">Áddet maid lohká </em><em type="italic">Árvvoštala mo oahppi geavaha lohkanstrategiijaid ja nákce go ieš gozihit iežas lohkama. </em></p>
<p>Doaibma Čájet konkrehtalaččat mo iešguđetlágan lohkanstrategiijaid geavaha, ja atte ohppiide ollu vejolašvuođaid geavahit strategiijaid barggadettiin. Bargat loahkastrategiijaiguin ferte čavgadit laktásit oassin teaksta- ja fágabargguide. Ulbmil lea ahte oahppit dađi mielde geavahišgohtet lohkanstrategiijaid doaimmalaččat, váikko eai leat sierra bivdojuvvon dan dahkat.</p>
<p>Čájet konkrehtalaččat mo sáhttá lohkat iešguđet vugiid mielde, dan mielde makkár teakstašládja lea ja mii lea ulbmiliid.</p>
<p>Ovdal lohkama: Mearrit mii lea lohkama ulbmil: <em type="italic">Manne galggat dán teavstta lohkat? Leago suohttasa dihte/áiggegollun, vai galggatgo gávdnat vástádusa muhtin gažaldagaide? Mo áiggut lohkat dán? Jođánit gávdnan dihte muhtin dieđuid, vai dárkilit oahppan dihte juoidá ođđasa? </em></p>
<p>Einnos teavstta sisdoalu: <em type="italic">Geahča buollinčáskadanbiilla gova girjji olggobealde. Man birra jáhkát dán teavstta leat? </em>Loga dárkilit ja guorahala girjji nama, govvosiid ja bajilčállagiid. Ságastallat vásáhusaid birra, mat ohppiin leat leamaš dainna man birra galget lohkat, sáhttá buoridit ohppiid lohkanmovtta. <em type="italic">Maid dieđát dán birra ovdalaččas? Čále áinnas jurddakárta dahje sárggo. </em></p>
<p>Hábme iešguđetlágan lohkanstrategiijaid, ja atte ohppiide máŋga vejolašvuođa geavahit strategiijaid. Bargat lohkanstrategiijaiguin galgá leat integrerejuvvon oassi go bargá teavsttaiguin ja fágain. Ulbmil lea ahte oahppit dáđi mielde váldet atnui doaimmalaš lohkanstrategiijaid eksplisihta hástalusaid haga.</p>
<p>Hábme mo sáhttá lohkat iešguđetlágan vugiid mielde, iešguđetlágan teakstasorttaid ja ulbmiliid ektui.</p>
<p>Logadettiin: Sihkkaris sátnelohkan: <em type="italic">Máhtát go lohkat ja ipmirdit juohke sáni teavsttas? Loga teavstta ođđasit vai fáhtet cealkagiid ja cealkkaosiid sisdoalu. Bisán ja jurddaš lea go mihkke maid lea váttis ipmirdit, sihke sániid ja cealkkaosiid. Lea go teaksta dan birra maid jáhkket ovdal go álget lohkat? Jus ii, man birra de lei teaksta? </em></p>
<p>Bagadus oahpaheddjiide 21. siidu 25 siiddus</p>
<p>Maŋŋel lohkama: Čoahkkáigease teavstta sisdoalu: <em type="italic">Man birra lei teaksta? </em>Ráhkat jurddakártta, sárggo, čále dahje ságastala sisdoalu birra. <em type="italic">Maid dieđát dál fáttá birra, maid it diehtán ovdal? </em>Ráhkat loahppabohtosiid: <em type="italic">Lea go álo nu ahte bussát bivdet lottiid? </em></p>
<p>Árvvoštala iežat vásáhusaid ektui: <em type="italic">Leat go goassege oaidnán bussá čohkkámin badjin muorragierragis? </em></p>
<p>Árvit teavstta joatkaga: <em type="italic">Mo doaivvut mannan bussáin maŋŋel go dan gádjo eret muoras? </em></p>
<p>Suokkardala iežat ipmárdusa: <em type="italic">Teavsttas čuožžu ahte Biera gulai sirenaid. Manne jáhkát ahte buollinčáskadanbiila bođii? Gávnnahat go dan go geahčat govaide? Maid don jáhkát dás geavvan? </em>Bija ohppiid smávva jovkkožiin bargat geahččalan dihte oahppanstrategiijaid ja ságastallat eará ohppiiguin dan birra maid leat lohkan, ja maid imaštallet maŋŋel go leat lohkan teavstta. Bija ohppiid muitalit guhtet guimmiidasaset maid leat oahppan, ja maid leat bargan oahppat dán. <em type="italic">(Oahppit fertejit beassat vásihit ahte sii ipmirdit buorebut go geavahit máŋggalágán strategiijaid, jus galget váldit daid atnui strategiijaid almmá gohččuma haga.) </em></p>
<p><em type="italic">Árvvoštala ohppiid doabaipmárdusa ja duogášmáhtu </em></p>
<p>Doaibma Geahča doaimmaid čuoggás <em type="italic">Áddet sániid </em>. </p>
<p><em type="italic">Árvvoštala rahčet go oahppit sátnelohkamiin, ja jus nu dahket: makkár strategiijaid geavahit oahppit sániid lohkamii. </em></p>
<p><em type="italic">Árvvoštala </em><em type="italic">jietnada go oahppi buot sániid logadettiin. </em></p>
<p>Doaibma Geahča doaimmaid čuoggás <em type="italic">Lohkat sániid </em></p>
<p><em type="italic">Árvvoštala árvádallá go oahppi sániid dahje geavaha go eahpesihkkaris fonologalaš strategiija. </em></p>
<p>Doaibma Geahča doaimmaid čuoggás <em type="italic">Lohkat sániid </em></p>
<p><em type="italic">Árvvoštala máhttá go oahppi geassit jietnadagaid oktii sátnin. </em></p>
<p>Doaibma Geahča doaimmaid čuoggás <em type="italic">Lohkat sániid </em></p>
<p>Bagadus oahpaheddjiide 22. siidu 25 siiddus</p>
<p><em type="italic">Árvvoštala lea go oahppis sihkkaris bustávvamáhttu. </em></p>
<p>Doaibma Geahča doaimmaid čuoggás <em type="italic">Lohkat sániid </em>4.3 Čuovvolit bohtosiid oahpaheaddjejoavkkus Vuođđogálggat leat ovttastahttojuvvon buot fágaid gelbbolašvuođamihttomeriide. Danne lea lohkančehppodaga iskama čuovvoleapmi dehálaš buot oahpaheddjiide. Go oahpaheaddjit čoahkkáigesset geahččalemiid bohtosiid ovttas, sáhttet sii oažžut oppalašgova sihke das maid oahppit máhttet, ja mainna guhtege oahpaheaddji ferte bargat eambbo guđege fágas. Dát lea hui dehálaš eandalii daidda ohppiide geat ožžot čuoggáid sierra beroštumi ráji vulobeallai dahje juste bajábeallai. Oasis mas čilge mo ovttaskas ohppiid čuovvolahttá, gávnnat muhtin ovdamearkkat mo dán ohppiidjoavkku čuovvolahttá. </p>
<p>Go skuvla analysere bohtosiid, lea dehálaš muitit báikkálaš dili, earret eará báikkálaš oahppoplánabarggu, áŋgiruššansurggiid dahje ovttaskas jahkebuolvva dahje ovttaskas ohppiidjoavkku sierranasvuođaid. Bohtosiid árvvoštaladettiin ferte váldit vuhtii ohppiid oppalaš eavttuid, ohppiid gálggaid, bargomovtta ja áŋgirvuođa bargat.</p>
<p>Gažaldagat oktasaš guorahallamii ja ságastallamii  Leat go bohtosat nu go vurdojuvvon?  Oaidnit go minstariid/tendeanssa min skuvlla bohtosiin?  Leat go mis eará dieđut mat duođaštit dahje njeidet kártengeahččaleami bohtosiid?  Čájehit go bohtosat kártengeahččaleamis ahte lea dárbu eambbo kártet?  Makkár váikkuhusaid addet bohtosat skuvlla viidásit bargui?  Maid mii sáhttit bargat buoridit bohtosiid maiguin eat leat duhtavaččat?  Makkár doaimmaid sáhttit mii álggahit ohppiid ektui geat leat vulobealde ja juste sierra beroštumi rájis?</p>
<p>Bagadus oahpaheddjiide 23. siidu 25 siiddus 5 Skuvlajođiheaddji ovddasvástádus Dán listtus oaidná mii skuvlajođiheaddji ovddasvástádus lea ovdal čađaheami, čađahettiin ja maŋŋel čađaheami. </p>
<p>Skuvlajođiheaddji galgá:</p>
<p xml:lang="rmn">OVDAL</p>
<p xml:lang="est">ČAĐAHETTIIN</p>
<p>MAŊŊEL - lohkan <em type="italic">Retningslinjer for gjennomføring </em>ja oahpásmuvvan oahpaheaddjebagadussii - fuolahit ahte oahpaheaddjit dovdet oahpaheaddjebagadusaid sisdoalu - fuolahit ahte kártengeahččaleamit čađahuvvojit nu go čilgejuvvon <em type="italic">Retningslinjer for gjennomføring </em>- čuovvut mielde dehálaš dieđuid www.udir.no siiddus - fuolaha ahte váhnemat leat ožžon dieđu čađaheami birra, ja ahte váhnengihpa dahje diehtočálus eaktodáhtolaš geahččalemiide lea juhkkojuvvon buori áiggis ovdal čađaheami. - Leat olámuttos go oahpaheaddjit dárbbašit veahki dahje doarjaga ráhkkanit čađaheapmái. - gozihit ahte skuvla lea ožžon geahččalangihppagiid ja iskat ahte lohku ja giella lea riekta - doarjut oahpaheddjiid geahččaleami čađahettiin - čuovvolit bohtosiid skuvladásis oassin báikkálaš ovdánahttinbarggus - láhčit dili nu ahte oahpaheaddjit sáhttet čuovvolit ohppiid geat bohtet sierra beroštumi ráji vulobeallái - fuolahit ahte daid ohppiid váhnemat, geat bohtet sierra beroštumi ráji vulobeallái, ožžot dieđu bohtosiid birra ja movt skuvla áigu dáinna viidáseappot bargat, ja ahte dat biddjo oktii eará relevánta dieđuiguin mat oahpaheaddjis leat ovdalaččas </p>
<p>Bagadus oahpaheddjiide 24. siidu 25 siiddus 6 Gos gávdná rávvagiid, dieđuid ja heivvolaš resurssaid </p>
<p xml:lang="vep">LOHKAMA BIRRA VUOĐĐOGÁLGAN</p>
<p><em type="italic">Maid vuođđogálggaid galget oahppit máhttit? </em></p>
<p>Máhttoloktema oahppoplánain gávdnojit dieđut: <em type="italic">www.udir.no/lareplaner/kunnskapsloftet/ </em></p>
<p><em type="italic">Mii lea lohkama vuođđogálga ja mo dat ovdána? </em></p>
<p xml:lang="nob">Vuođđogálggaid rámmavuogádat <em type="italic">http://www.udir.no/Lareplaner/Forsok-ogpagaende-arbeid/Lareplangrupper/Rammeverkfor-grunnleggende-ferdigheter/ </em></p>
<p><em type="italic">Gos gávnnan eambbo resurssaid ja materiálaid oahppi viidásit čuovvoleapmái? </em>www.lesesenteret.no </p>
<p xml:lang="fkv">GEAHČČALEAMI JA ÁRVVOŠTALLAMA BIRRA</p>
<p><em type="italic">Gos gávnnan eambbo dieđuid árvvoštallama ja geahččaleami birra? </em></p>
<p><em type="italic">Árvvoštalla n </em>www.udir.no <em type="italic">siiddus </em></p>
<p><em type="italic">Mii lea skuvlajođiheaddji bargu kártengeahččalemiid oktavuođas? </em></p>
<p xml:lang="nno">Loga <em type="italic">Retningslinjer for gjennomføring av kartleggingsprøver </em>mii almmuhuvvo www.udir.no </p>
<p><em type="italic">Gos gávnnan bagadusa kártengeahččaleami čađaheapmái? </em></p>
<p xml:lang="sma">Prøveadministrasjonssystemet (PAS) https://pas.udir.no </p>
<p><em type="italic">Gos sáhtán lohkat eambbo oahppama árvvoštallama birra? </em></p>
<p>Oahppama árvvoštallama b irra www.udir.no/vfl </p>
</body></document>
