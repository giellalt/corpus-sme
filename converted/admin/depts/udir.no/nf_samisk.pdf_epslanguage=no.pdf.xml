<document xml:lang="sme" id="no_id"><header><title/><genre code="admin"/><author><unknown/></author><wordcount>40841</wordcount><conversion_status type="standard"/><availability><free/></availability><submitter name="Kevin Brubeck Unhammer" email="unhammer@fsfe.org"/><multilingual/><origFileName>http://www.udir.no/Upload/Rapporter/2009/5/NF_samisk.pdf?epslanguage=no</origFileName><parallel_text xml:lang="nob" location="samisk_1delrapport.pdf_epslanguage=no.pdf"/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision$; </version></header><body><p xml:lang="deu"><em type="bold">ČOAHKKÁIGEASSU </em></p>
<p><em type="italic">Máhttoloktema 2006 – Sámi árvvoštallama </em>prošeavtta bajitdási ulbmil lea gávdnat lea go ja man muddui Máhttolokten sámi lea veahkkin bargui oažžut ovttaárvosaš skuvlla ja oahpaheami sámi álbmotjoavkkuide riikkas. Bargu lea organiserejuvvon golbma belohahkii latnjalaga oasseprošektii. 1. oasseprošeakta čohkke fuomášumi ráhkkanemiide mat iešguđet dásiin leat dahkkojuvvon láhčit dilálašvuođa ođastussii, ja 2. oasseprošeakta fas árvvoštallá mot ja man muddui iešguđet váikkuhangaskaoamit, earret iešalddis oahppoplána, leat leamašan stivrejeaddjin </p>
<p>Máhttoloktema Sámi atnui váldimii. 3. oasseprošeakta geahčada iešalddis</p>
<p>Máhttoloktema – Sámi (OM06S). Mot oahpaheaddjit dulkojit ja čađahit plána?</p>
<p>Dán oktavuhtii gullá maiddái árvvoštallat iešalddis oahppoplána.</p>
<p>Dát vuosttaš prošeaktaraporta lea golbma fáddásuorggi birra. Álggahankapihttalis vuosttažettiin geahčaduvvo viidát norgga skuvlapolitihkka historjjálaččat sámi álbmotjoavkkuid ektui, vuosttaš skuvladoaibmabijuid rájes 1700-logus gitta dálá sámi oahppoplánaid rádjái. Oanehis gaskakapihttala maŋŋel dasto ovdanbiddjojuvvojit ovdalaš gávdnosat Máhttoloktema Sámi atnui váldima proseassa ektui, mii ovdanbuktá vásáhusvuođu 1. ja 2. oasseprošeavttas. Vuosttaš prošeaktaraporterema goalmmát ja maŋemus váldof áddá lea 3. Oasseprošeavtta birra. Das vuosttažettiin ja ovddemusat guorahallojuvvo iešalddis oahppoplána</p>
<p xml:lang="est">OM06S.</p>
<p>Historjjálaš maŋos geahčasteapmi lea dehálaš. Vuosttažettiin dat addá duogáža daidda doaibmabijuide maid dál oaidnit mii gullá dasa mot skuvla ja oahpaheapmi lea heivehuvvon sámi ohppiidjoavkkuide. Viidáset lea dakkár váldočoahkkáigeassu leamašan dárbbašlaš dán árvvoštallama čuolbmaásahemiid ráhkadeapmái ja earenoamážit dasa ahte dađistaga sáhttit dulkot daid iešguđet reakšuvnnaid maid sámi oahppoplána, ja doaibmabijut dan čađaheapmái ožžot iešguđet birrasiin, sihke sámi ja dáčča.</p>
<p><em type="italic">Ovttaárvosašvuohta ja ovttaárvosaš </em>leat ođđa doahpagat Norgga skuvlla ja oahpaheami stivrendokumeanttain. Ovttaárvosašvuođaprinsihppa ii mielddisbuvtte seammalágan fálaldagaid buohkaide, muhto fálaldaga mii lea <em type="italic">ovttaárvosažžan </em>go oahpaheapmi bidjá vuođđun dan maid mánát ja nuorat máhttet, juoga mii gáibida sihke <em type="italic">individuálalaš heiveheami ja báikkálaš máŋggabealatvuođa. </em>Dál lea dakkár <span type="quote">“ovttaárvosašvuođa”</span> ideála dábálaččat dohkkehuvvon njuolggadussan min riikka skuvlafálaldahkii. Muhto guhká lei nu ahte sámiid galggai bágget majoritehtaservodaga skuvlii almmá makkárge eará heivehemiin go ahte sámegiela geavahit veahkkegiellan dalle go lei <span type="quote">“áibbas dárbbašlažžan dan dahkat”</span>. </p>
<p>Dehálaš duogážin dakkár miellaguddui lei oaidnu mii guhká ráđđii, ahte sámi osku, giella ja kultuvra obbalaččat ii lean seamma alla ovdánahttindásis go mii majoritehtas lei seamma vástideaddji áššiin. Dakkár dulkojupmi oaččui doarjaga gitta gaskamutto 1900-lohkui nu gohčoduvvon sosiáladarwinismas. Viidáset lei nuorra ja fámohis nášuvdnii go Norgii dehálaš dahkat sámiin ja kvenain <span type="quote">“buriid dáččaid”</span> nannen dihte našunáladovddu ja čájehan dihte riikkarájiid davvin. 1900-logu loahpas bohte dehálaš gaskariikkalaš konvenšuvnnat álgoálbmogiid vuoigatvuođaid ja našunálastáhtaid geatnegasvuođaid birra dákkár álbmogiid ektui.</p>
<p>Dan geažil go sámit dohkkehuvvojedje álgoálbmogin ilbme dehálaš sámi ásahusat nugo Sámediggi ja Sámi allaskuvla ja sierra sámi oahppoplánat, mas O97S lei vuosttaš vuođđoskuvlii ja OM06S vuosttaš olles 13-jagáš skuvlamannolahkii.</p>
<p>Dat ahte sámegiella ja sámi kultuvra árvvoštallojuvvui earáláganin, muhto ovttaárvosažžan dáčča, ii čuvvon daid oainnuid ja ipmárdusaid mat ledje ráđđen hui guhká. Diekkár oainnuid ii rievdat ija badjel, sihke dan mot sámit áddejit iežaset kultuvrra ja iežaset gielaid dahje dan mot majoritehtaálbmot árvvoštallá sámiid ja sápmelašvuođa. Dát leat dilálašvuođat mat sáhttet váikkuhit sihke doaibmabijuid válljemiidda ja hábmemiidda go dakkár doaibmabijuid reakšuvnnaide.</p>
<p>Vaikko sámit leat dohkkehuvvon <em type="italic">álgoálbmogin </em>, de lea aŋkke belohahkii sáhka hui iešguđetlágan vuolitjoavkkuin ássama, ealáhusvuođu, giela dáfus ja dan dáfus man muddui leat assimilerejuvvon norgga majoritehtakultuvrii. Dasalassin leat hálddahuslaččat leamašan guokte málle mat leat doaibman, sámi hálddašansuohkanat ja dat ollu eará suohkanat gos maiddái orrot sámit. Buot dát váddáseabbon dahká doahpagiid nugo <span type="quote">“sámi”</span> ja <span type="quote">“sámi skuvla”</span>, ja dat buktá váikkuhusaid </p>
<p>Nubbi fáddá man birra raporttas muitaluvvo, lea iešalddis Máhttoloktema 2006</p>
<p>Sámi (OM06S) oahppoplánadahkosa atnui váldima rámma birra. Mot lea rollajuohkin ja ovttasdoaibman leamašan gaskal guovddáš, regionálalaš ja báikkálaš oassálastiid ráhkkanahtti muttos ovdal go ođđa oahppoplána váldojuvvui atnui ja árra atnui váldima muttos? Dán fáttás leat maiddái veaháš muddui geahčadan maid eará váikkuhangaskaoamit, earret iešalddis oahppoplána – nugo oahppogirjjit, gelbbolašvuođadoaibmabijut ja báikkálaš plánabargu – lea mearkkašan dasa ahte čađahit dan ođđa oahppoplánadahkosa. Dán fáttá gieđahallama empiralaš vuođđun leat, earret viiddis dokumeantaguorahallamiid, semi – strukturerejuvvon jearahallamat ja ságastallamat relevánta ásahusaid ja organisašuvnnaid ovddasteddjiiguin.</p>
<p>OM06S atnui váldima ovddasvástádus gullá golmma iešguđet ásahussii:</p>
<p>Sámediggái mas earret eará lea ovddasvástádus sámi oahppoplánaide, fylkkamánniide main lea bearráigeahččan- ja bagadallanovddasvástádus skuvlaeaiggádiid ektui mat galget skuvlafálaldaga čađahit. Dan geažil go leat nu ollu oasseváldit, main belohahkii barggut ja stivrenriekti leat latnjalagaid nubbi nuppiin, de leat válljen bidjat <em type="italic">governance </em>-perspektiivva (“ovttasstivren-“)atnui váldima proseassaid guorahallamii. </p>
<p>Sámediggi raportere máŋga dilálašvuođa birra mat eai leat buorit Máhttolokten</p>
<p>Sámis, mandáhtta čielgaduvvui maŋŋit, gealboriidu Oahpahusdirektoráhtain, beare oanehis áigi gaskal gárvves plána ja atnui váldima ja bagadallanbarggut skuvlajođiheddjiid ektui almmá bagadallanrievtti haga.</p>
<p>Viiddis doarjja- bearráigeahččan- ja bagadallanbargguid bokte leat fylkkamánnit registreren ahte suohkaniid gearggusvuohta doarjut vuoigatvuođa sámi oahpaheapmái lea heajut dađi guhkkelis eret lea dábálaš sámi ássanguovlluin.</p>
<p>Hálddašansuohkaniid olggobealde dahkkojuvvo ollu sámegieloahpaheamis gáiddusoahpaheami bokte. Dákko lea stuora dárbu bagadallat suohkaniid.</p>
<p>Fylkkamánnietáhtas belohahkii oidnojuvvo váttisvuohtan ahte guovddáš ulbmilat, višuvnnat ja signálat eai leat doarvái čielgasat ja dasto dulkojuvvojit iešguđet ládje, dainna bohtosiin ahte suohkaniin leat iešguđet bargočađahanmállet dasa.</p>
<p>Finnmárkku, Romssa ja Nordlándda fylkkamánnit jođihit viiddis fierpmádatbarggu sámi oahpaheami fáttás, sihke láskut ja ceakkonjuolgat. Fylkkamánni šaddá iežas ollu bargguiguin ja rollaiguin dehálažžan <em type="italic">governance </em>- prinsihpa stivrema perspektiivva ektui, juoga mii čuovvoluvvo joatkevaš árvvoštallanbarggus. </p>
<p>Dat golbma davvinorgga fylkkagieldda <em type="italic">joatkkaoahpahusa skuvlaeaiggádin </em>váldet duođalaččat bargguid sámegiela oahpaheami ektui. Seammás go dálá Finnmárkku skuvllain leat sámegieloahpaheaddjit, de ollu oahpaheapmi Romssa ja Nordlándda skuvllain doaimmahuvvo gáiddusoahpaheapmin Ráissa joatkkaskuvllas. </p>
<p>Doarjjaortnet adnojuvvo belohahkii leat váttisvuohtan. Eará váttisvuohta lea heaitin, earenoamážit Finnmárkkus ja earenoamážit fidnofágaohppiin.</p>
<p>Vuođđoskuvlla skuvlaeaiggádiid dáfus, de min dilálašvuhtii gullet golbma suohkana sámi hálddašanguovllu siskkobealde; Kárášjohka, Divttasvuotna ja</p>
<p>Snoasa, ja guokte olggobealde, namalassii Áltá ja Romsa. Dilálašvuođat leat áibbas earáláganat davvisámi Kárášjogas go Divttasvuonas (julevsámi) ja Snoasas (lullisámi) mat goappešagat leaba ođđa hálddašansuohkanat ja gos sámi oahppit leat čielga unnitlogus, earenoamážit Snoasas. Dán guovtti suohkanis adnojuvvo váttisin dustet áigumuša ahte galget leat guovttegielat doaibmi oahppit dan sivas go sámegiella ii leat nanusin ruovttu- ja árgabeaigiellan.</p>
<p>Dan guokte stuora suohkanis, Álttás ja Romssas, sámegielhálddašanguovllu olggobealde lea sámegiel oahpaheapmi ollu skuvllain ja ollu ohppiide. Álttás leat oahpaheaddjit iešguđet skuvllain geat čađahit oahpaheami. Go iešguđet skuvlla sámegieloahpaheaddjis leat unnán oahppit ja unnán diimmut, de šaddá gelbbolašvuođadilli rašši. Geahččaluvvo ovttasbargu sámegieloahpaheami dáfus skuvllaiguin mat leat lahkosis. Romssas ovttastahttojuvvo sámegieloahpaheapmi ovtta skuvlla bokte, ja oahpaheapmi eará skuvllain dahkkojuvvo johtti oahpaheaddji bokte. Vuogádat doaibmá, muhto lea gáibidahkes ovttastahttima dáfus. Cuiggoduvvo ahte eai leat buorit ruovttoluottamáksinortnegat suohkaniidda hálddašanguovllu olggobealde.</p>
<p>Goalmmát fáddá dán raporttas lea álgoárvvoštallan iešalddis oahppoplánas. Okta vuolggasadji MO06S árvvoštallamii lea O97S árvvoštallama konklušuvdna: Buorit áigumušat, muhto unnán realisma čađaheami eavttuid ektui. Lihkostuvvá go</p>
<p>OM06S buoret? OM06S guorahallamat dahkkojuvvojit oahppoplánaguora-hallamiid obbalaš modeallaid vuođul ja go OM06S buohtastahttojuvvo ovddeš 097S:in ja parallealla <span type="quote">“dáru”</span>plánain OM06:in dan vuođul ahte dáid oahppoplánaid sisdoallu guorahallojuvvo.</p>
<p>Oahppoplána obbalaš oassi, mii lea jotkojuvvon rievddakeahttá O97 ja joatkkaoahpahusa 1994 oahppoplána (O94) rájes, lea ideanttalaš OM06S:i ja</p>
<p>OM06:i, muhto OM06S:i gávdno dat sihke dárogillii ja sámegillii. Dušše ovtta sajis dán oasis lea mihtilmas referánsa sámi dilálašvuođaide. <em type="italic">Máhttoloktema – </em></p>
<p><em type="italic">Sámi oahpaheami prinsihpat ( </em>PFO-S), mii lea mihá oaneheappot go O97 (muhto ii fal buohtastahttojuvvon O94:in mas dát oassi oalát váillui), das eai leat olus eambbo go deattuheamit Oahpahuslágas ja plána obbalaš oasi momeanttain. </p>
<p><em type="italic">Oahppoplakáhtta </em>, mii lea oassin PSO-S:s, lea seamma go dat dáčča, earret vuosttaš čuoggá, mii deattuha ahte oahpaheapmi galgá dahkkojuvvot sámegiela, sámi- kultuvrra ja servodateallima vuođul. </p>
<p>Earret fágaid <em type="italic">sámegiella ja duodji </em>, de OM06S ovttaskas fágaplánat eai spiehkas bearehaga OM06 vástideaddji plánain. Min árvvoštallanbarggus mii deattuhit </p>
<p><em type="italic">Sámegiela </em>ja <em type="italic">Servodatfága sámegiela. </em>Sámegiella vuosttašgiellan, dainna golbma variánttain davvi-, julev- ja oarjelsámegiella, prinsihpalaččat áddejuvvo leat paralleallan OM06 dárogillii. Plána addá stuora muni báikkálaš válljejumiide. </p>
<p>OM06S servodatfágaplána deattuha ahte S <em type="italic">ápmi </em>lea gaskariikkalaš doaban ja fágas lea identitehtaráhkadeaddji rolla go deattuha sámi kultuvrra ja ovttasdoaibmama báikkálaš sámi servodagaiguin. Viidáset árvvoštallanbarggus šaddá bargun gávdnat man muddui, ja makkár eavttuid vuođul, skuvllat nagodit čađahit obbalaččat oahppoplána áigumušaid ja dan guovtti fágaplána áigumušaid maid árvvoštallan earenoamážit galgá geahčadit. <em type="bold">1. </em></p>
<p xml:lang="deu"><em type="bold">DUOGÁŠ - VÁRDÁNVIIDODAT - ULBMILAT </em></p>
<p xml:lang="nno"><em type="italic">Karl Jan Solstad </em><em type="bold">1.1 ÁLGOSÁNIT ÁRVVOŠTALLANBARGUI </em></p>
<p>Dán árvvoštallama bajemusdási várdánviidodat lea dat jurdda ahte galgá leat ovttaárvosaš skuvla. Sámit leat eamiálbmot, sierra <span type="quote">«čearddalaš joavku»</span> ja unnitlogu álbmot, ja danin sámi álbmotjoavkkuin lea norgga servodagas vuoigatvuohta oažžut ovttaárvosaš skuvlla ja ovttaárvosaš oahpahusa man vuođđun lea sin iežaset kultuvra ja čearddalaš duogáš. Dát váldojurdda lei ge vuođđun dasa ahte 10-jagi vuođđoskuvlii bohte oahppoplánat 1997:s main vuosttaš geardde ledje oassin sierra sámi oahppoplánat (Sámi O97 ), ja ahte dálá Máhttolokten maiddái galgá leat Sámi Máhttolokten 13-jagi skuvlavázzimii. Dien láhkái šaddá ge čuovvovaš ášši dán árvvoštallama váldogažaldahkan: Ovddida go Sámi</p>
<p>Máhttolokten dan mihttomeari ahte sámi olmmošjoavkkuin Norggas galgá leat ovttaárvosaš skuvla ja oahpahus?</p>
<p>Dákkár árvvoštallanbargu gal diehttelas ii sáhte buktit dievaslaš vástádusa nie viiddis ja gáibideaddji gažaldahkii. Dasa lassin lea váttis dadjat áibbas dárkilit mii oaivvilduvvo <em type="italic">ovttaárvosaš </em>skuvllain ja oahpahusain, ja maiddái ii gávdno dušše okta čilgehus dasa maid doahpagat <em type="italic">sámi </em>ja <em type="italic">sámi skuvla </em>duohtavuođas mearkkašit. </p>
<p>Gielalaččat lea dábálaš juohkit sámegielaid guovtti jovkui vel earret davvisámegiela, mii čielgasit leat stuorámus sámi giellajoavku, namalassii julevsámegiella ja lullisámegiella. Buot dát giellajoavkkut ellet iešguđet dásis seahkesearválaga dainna gielalaš ja čearddalaš <span type="quote">«dáru»</span> álbmogiin man oktavuođas guhtege sámi álbmotjoavku eallá dahje mii lea dan birrasis. Ja dasto leat vel dat čielga formálalaš erohusat sámiid gaskkas geat leat siskkobealde dahje olggobealde dan gávcci sámegiel hálddašanguovllu gávcci suohkana; vihtta Finnmárkkus (davvisámegiella) ja okta guđege dáin fylkkain; Tromssas (davvisámegiella),</p>
<p>Nordlánddas (julevsámegiella) ja Davvi-Trøndelagas (lullisámegiella). Danin ii leat ge váttis oaidnit ahte dakkár árvvoštallan mii galggašii čilget movt sámi oahppoplánat váldojuvvojit mielde ja movt dat doibmet «sápmelaččaid gaskkas</p>
<p>Norggas»; dakkár álbmotjoavkkus mii lea nu máŋggalágan, ja mii dasa lassin vel eallá hui iešguđetlágan hálddahuslaš ja geográfalaš birrasiin šaddá sihke váttis ja hástaleaddji.</p>
<p>Na lea go dasto dákkár dutkamii huksejuvvon árvvoštallan, man guvlui mii leat bargamin, masa ge ávkin oppalohkái? Sáhttit go mii dákkár systemáhtalaš árvvoštallanbarggus ná váttis suorggis go dás lea sáhka, vuordit oažžut bohtosiid mat sáhttet leat veahkkin našuvnnalaš servodahkii, sámi institušuvnnaide, skuvlaoamasteddjiide ja oahpaheddjiide dan barggus maid sii barget olahan dihtii eanet ovttaárvosaš sámi skuvlla? Jus vuordámuš lea oažžut dárkilis dutkanbohtosiid mat hui čielgasit čájehit movt doaimmat ávkkuhit dahje eai ávkkut, dahje jus vuordit oažžut vástádusa dasa makkár dihto doaibmabijut fertejit ásahuvvot vai buorebut nagodivččii mihttomeari joksat, de dáidá vástádus leat ”ii”.</p>
<p>Skuvladutkamis, dahje pedagogalaš dutkamis oppalaččat, lea dávjá nu ahte ferte muddet vuordámušaid mat gusket dasa maid árvvoštallanbargu sáhttá ovdanbuktit, vaikko man buorre bargu dat ain livččii buori dutkankvalitatiiva gáibádusaid ektui.</p>
<p>Sáhttá dadjat ahte dat mállet árvvoštallandutkan mas dás lea sáhka, heive dan mihtilmasvuhtii maid brihttalaš skuvlafilosofa John Wilson (1972: 7) okte bijai (empiralaš) pedagogalaš dutkamii oppalaččat, namalassii ahte dat lea <span type="quote" xml:lang="eng">”characteristically [is] normative in the simple sense that it is not just research in what is the case, but research in how to make what is the case more like what ought to be the case”</span>.</p>
<p>Muhto geardduhan fas, ahte son gii dákkár dutkamis vuordá oažžut čielga rávvagiid dasa makkár doaibmabijuide, teknihkaide dahje materiálalaš ođđasisfuomášumiide lea dárbu vai skuvla šattašii buoret, son dáidá beahtahallat.</p>
<p>Nugo Halsey (1972) čálii, ahte dat maid dutkan sáhttá addit, <span type="quote" xml:lang="eng">”is an aid to intelligent decision-making, not a substitute for it”</span>. Ja diekkár várašumi lea earenoamáš dehálaš atnit muittus go leat bargamin árvvoštallanbargguin mii guoská ná váttis dutkansuorgái. Mii gal liikká jáhkkit ahte árvvoštallanbargu sáhttá leat veahkkin válljet buriid ja jierpmálaš čovdosiid viidásit bargui, dainna ulbmiliin ahte ásahit ovttaárvosaš skuvla- ja oahpahusfálaldaga dán riikka sápmelaččaide.</p>
<p>Juste dát árvvoštallanbargu lea earenoamáš. Danin go dat guoská dasa movt váldit atnui našuvnnalaš oahppoplánavariántta dahje nuppástusa, mii lea ráhkaduvvon vásedin ovtta kultuvrralaš ja gielalaš unnitlogu álbmogii, mii dán oktavuođas lea eamiálbmot. Eanet dábálaš pedagogalaš dutkanvuohki dahje árvvoštallanbargu unnitlogu olbmuid ektui lea leamaš ahte suokkardit makkár váikkuhusat das leat go oppalaš našuvnnalaš oahppoplánat ja skuvlasystema geavahuvvo eamiálbmotjoavkkuin, nugo Davvi-Amerihka indiánaid ja inuihtaid oahpahusas (Wax <em type="italic">et al. </em>1964, Barnardt 1974), dahje sápmelaččaid oahpahusas Norggas (Hoëm 1968, 1976, Håland 1977, Øzerk 1996). Ja go lea áibbas ođđa ášši ahte leat ráhkaduvvon sierra oahppoplánat sámi álbmotjoavkkuide Norggas ( O97S), ja go dat maid lea áibbas earenoamáš olles Davviriikkain, ja go mii eat leat gávdnan eará sullasaš bargguid eará riikkain, de ii leat ge gávdnamis beare ollu dákkár árvvoštallandutkan mii gieđahalašii daid áššesurggiid maiguin mii dál leat bargamin. </p>
<p>Dat mii mis lea, lea vuosttažettiin O97S árvvoštallan maid Norgga dutkanráđđi čađahii Nuppástus 97 árvvoštallanprográmma olis (Hirvonen, doaim. 2004,</p>
<p>Hirvonen ja Keskitalo 2004, Todal 2004). Dasa lassin lea čađahuvvon ovddidanbargu mii ii lean nu viiddis, man ulbmil lei láhčit dili O97S geavaheapmái oktonas lullisámegielat ohppiide dahje smávit lullisámi oahppijoavkkuide dábálaš <span type="quote">”dáčča”</span> skuvllain (Nilsen ja Solstad 2002, Rønning 2005). Dasa lassin lea čađahuvvon árvvoštallan Gáivuona suohkanis Tromssas, mii lea sámegiela hálddašanguovlu. Dát árvvoštallan geahčadii movt golbma sámepolitihkalaš váikkuhangaskaoami, mat gusket suohkana servodatovddideapmái, váikkuhedje suohkanii. Dat golbma doaimma ledje sámelága giellanjuolggadusat (mat</p>
<p>Gáivuonas doaibmagohte 1992:s), Sámi ovddidanfoanda (masa olles Gáivuona suohkan bođii mielde 1998:s) ja, mii min oktavuođas lea deháleamos, vuosttaš sámi oahppoplána (O97S) atnuiváldin (Pedersen ja Høgmo 2004). Muhtun masterbargu Tromssa Universitehtas guorahallá Divttasvuona suohkana skuvlla ovdáneami ja bajásšaddan dili dan suohkanis maŋŋá go suohkan šattai oassin sámegiela hálddašanguvlui ja maŋŋá go válde atnui Sámi Máhttoloktema (Skoglund Sæter 2008). Mii geavahit buot dieid namahuvvon bargguid veahkkin iežamet barggu čuolmmaide dakko gokko lea lunddolaš dan dahkat.</p>
<p>Ii leat diehttelas nu ahte dušše dat dutkan mii guoská dasa movt sámi oahppoplánaid váldit atnui sápmelaččaide Norggas, lea dákkár árvvoštallanbargu mii midjiide lea áigeguovdil ja miellagiddevaš. Sáhttá lohkat ahte álggadettiin sáhttá buot dutkan mii gieđahallá skuvlla (ja máŋga eará organisašuvnna) rievdadusaid ja rievdadusvuogádusaid leat áššáigullevaš dán árvvoštallanbarggus.</p>
<p>Mii leat ovdalaš barggus (Solstad 1997) geahččan buot daid ollu guorahallamiid mat dán áššesuorggis leat čállojuvvon. Diekkár ovdalaš dutkamiid geahčadeami vuođul, main leat guorahallan plánejuvvon rievdadusaid skuvlla bargguin, sáhttit sátnádit veaháš šlunddes váldoloahppajurdaga ná: Ođđa nuppástusat, ođđa lágat, ođđa oahppoplánat, ođđa oahppoávdnasat, ođđa gealboháhkanprográmmat etc. mat leat ráhkaduvvon ja váldojuvvon atnui dainna ulbmiliin ahte ovdánahttit, áinnas sihkkarastit, skuvlii dihto bargonuppástusaid ja bohtosiid buorideami, eai leat dábálaččat dáhkádussan dasa ahte dat nuppástusat maid sávvá, duođas dáhpáhuvvet dan bargosuorggis. Ja vel váddáseabbo lea diekkár rievdadusaid oažžut buot bargosurggiide, dahje dan viidodaga mielde mii livččii leamaš sávahahtti.</p>
<p>Dávjá lea nu go Galton (1995: 20) čujuha muhtun árvvoštallamis gos guorahalle nuppástusaid rahčama Stuorra- Británnias, maŋŋá go doppe válde našuvnnalaš oahppoplánaid atnui 1988:s <em type="italic">”… within teaching there is a tendency to resist </em><em type="italic">making changes to existing classroom practice when it appears to be working </em><em type="italic">moderately well </em>”. Vásáhusat oppalaččat organisašuvnnaid rievdadusaid guorahallamis (Røvik 1998), ja maiddái vásedin skuvlaovdáneami guorahallamis, leat čájehan ahte vaikko vel ođđa bargomállet eai oalát hilgojuvvo, de sáhttet olbmot iešguđetlágan strategiijaiguin, goittot muhtun muddui, beasadallat daiguin eret. Fullan (1991: 28) hupmá dán oktavuođas dan birra ahte rievdadusat šaddet <em type="italic"><span type="quote" xml:lang="eng">”… symbolic rather than real”</span> </em>, nugo ovdamearkkadihte dakkár dilis gos aktiiva oahppan ja iskkadeaddji oahpaheapmi goariduvvo ja šaddá dušše áiggi golaheapmin ohppiide, dahje summalis moive prošeaktabargun mas dovdo ahte oahpaheaddji lea luvven iežas eret dan barggus mii sus lea, namalassii ahte láhčit oahpaheami iežas ohppiide (Rønning 2004). </p>
<p>Vaikko vel dás ovdalis govviduvvo ge oalle sevdnjes govva ovdalaš dutkamiin main leat rievdadusaid guorahallan, de ii leat govva dušše heittot. Skuvllas <em type="italic">dáhpáhuvvá </em>gal ovdáneapmi, aŋkke muhtun skuvllain dahje muhtun surggiin, ja <em type="italic">lea </em>dehálaš ásahit doaibmabijuid mat ovdánahttet diekkár ovdáneami. Buorre ovdamearka dasa lea árvvoštallan mas čuovvoledje vuođđoskuvlla ovdáneami </p>
<p>Nordlánddas maŋŋá M87, maŋŋá našuvnnalaš ovdánahttinbargguid ja maŋŋá go ledje čađahan iešguđetlágan lassioahppodoaimmaid 1980-logus, maid mihttomearri lei oažžut rievdadusaid skuvlla organisašuvdnii. Dien iskkadeamis ledje mielde sullii 300 skuvlla. Ja iskkadeapmi čájeha ahte dat iešguđetlágan rievdadusat ledje hui iešguđet dásis váikkuhan guđege skuvlla ovttadagaide ođđa jurdagiid, ja ovttadagat ledje hui máŋgga dásis doahttalan ođđa signálaid ja rávvagiid. Muhtun skuvllat gal ledje čuovvolan ja váldán mielde goasii visot mii lea ođas, muhto eará skuvllain gal lei goasii dadjat juo visot nugo ovdal lei leamaš. Skuvlabirrasat gos lei gievrras ja čohkkejeaddji skuvlakultuvra, ledje buoremusat vuostáiváldán ođđa jurdagiid ja eavttuid maidda dat leat vuođđuduvvon. Dat skuvllat nákcejedje ge maid buoremusat ovddidit organisašuvnna ođđa gáibádusaid ja rávvagiid mielde.</p>
<p>Das ahte skuvlla oamasteaddji (suohkandásis) ja doarjunásahusat mat leat suohkana bajábealde, čađahit systemáhtalaš ja ovttastahtti bargguid, lea ollu dadjamuš go galgá lihkostuvvat guđege skuvllas ovddidit diekkár ovdánahtti skuvlakultuvrra. (Solstad 1997.)</p>
<p>Min árvvoštallanbarggus lea hui dehálaš oažžut oidnosii dan makkár eavttut fertejit leat sajis jus Sámi Máhttolokten galgá buoremus lági mielde nagodit váikkuhit buorrin sámi ohppiide, mat leat nu iešguđetláganat. Dás lea sáhka dakkár áššiin go dat makkár guhtege luohkkálatnja ja skuvla lea, ja maiddái makkár skuvlaoamasteapmi lea ja movt lea vejolaš láhčit stivrema, heiveheami ja doarjunapparáhta fylkkadásis dahje našuvnnalaš dásis. Lea maid dehálaš hui dárkilis guorahalli čalmmiiguin geahččat Sámi Máhttoloktema sisdoalu osiid, maiddái iešalddis oahppoplána. Leat go nákcen plánii oažžut dakkár sisdoalu ja hámi mii heive bajitdási áigumušaide ja našuvnnalaš gáibádusaide ja daid lohpádusaide ahte sámi álbmotjoavkkuin galgá leat ovttaárvosaš skuvla?</p>
<p>Dán árvvoštallanprošeavtta vuosttaš raportta álgokapihttala nuppi čuoggás áigut mii gieđahallat dárkileappot duon guokte doahpaga ovddadássásaš ja ovttaárvosaš skuvla. Dasto áigut historjjálaččat geahčastit maŋos áiggis, vai ipmirdit manne mii fertiimet ollet gitta 20. čuohtejahkái ovdal go sánit <span type="quote">”sámi oahppoplána”</span> ja <span type="quote">”sámi skuvla”</span> dohkkehuvvo norgga servodagas. Dán proseassas leat maid riikkaidgaskasaš rávnnjádagat ja šiehtadusat mearrideaddjin. Mis leat dál riikkaidgaskasaš eamiálbmogiidda guoskevaš konvenšuvnnat mat čilgejit sihke dan makkár earenoamáš vuoigatvuođat dáin joavkkuin leat našuvnnalaš stáhtain, ja maiddái makkár earenoamáš geatnegasvuođat stáhtain leat dáid unnitlogu álbmogiid ektui. Mii čilget movt Norga lea hálddašan dáid riikkaidgaskasaš hástalusaid, ja soaitá maid leat dat riika mii lea láidesteaddjin ja mii lea guhkimussii joavdan dáid áššiiguin. Mii áigut maid geahčadit daid earenoamáš hástalusaid mat gusket sápmelaččaide, mat leat hui girjás olmmošjoavku, ovdal go čilget movt iešalddis prošeaktamálle lea ja movt leat válljen ja vuoruhan barggadettiin dáinna raporttain. <em type="bold">1.2 OVTTADÁSSÁSAŠVUOHTA JA DÁSSEÁRVOSAŠ SKUVLA </em></p>
<p>Vuođđoskuvlla ja joatkkaoahpahusa 1998 oahpahuslága ulbmilparagráfas (§1-2) daddjo ahte skuvla ”… <em type="italic">galgá ovddidit olmmošlaš ovttadássásašvuođa ja </em><em type="italic">dásseárvvu…”. </em>Lea vuosttaš geardi go diet guokte doahpaga; <em type="italic">ovttadássásašvuohta </em><em type="italic">ja dásseárvu, </em>leat biddjojuvvon njuolga norgga skuvlla ulbmilparagráfii, vaikko iešalddis dat jurdda ahte okta ja seamma skuvla galgá leat buohkaid várás, lea seamma boaris go jurdda ahte skuvla gal lei dakkár ásahusa mii dán riikkas galggai leat. 1739 njuolggadusain ” <em type="italic">Forordning om Skolerne paa Landet i Norge… ”, </em>daddjo ahte <span type="quote">”skuvlahoaiddár”</span> galggai láhčit iežas birrasa mánáide gaskal 7 ja 12 seamma oahpu <span type="quote" xml:lang="dan">”…af hvad Stand og Vilkor de end maatte være”</span> (Dokka 1967: 13). </p>
<p>Vaikko vel diet doahpagat ovttaárvosaš skuvla ja heivehuvvon oahpahus leat ge mielde sihke oahpahuslága ulbmilparagráfas ja oahppoplánain (čielggasindahkkon vuođđoskuvlla 1987 Minsttarplánas, M87), de liikká ii sáhte dadjat ahte diet sánit leat formálalaččat čilgejuvvon nu čielgasit, ahte buohkat daid čilgehusaid dohkkehit. Stuoradiggedieđáhusas nr. 28 (1998-99), <em type="italic">Mot rikare mål </em>, gessojuvvo ovttaárvosaš skuvla guhkes áigái ovdan norgga skuvlapolitihkkii vuođđogeađgin. </p>
<p>Dás čilgejuvvo maid ovttaárvosaš skuvlla ja ovttaárvosaš oahpaheami oktavuohta dárkileappot. Mii dát ovttaárvosaš skuvla duođai lea, dasa buktet čuovvovaš čilgehusa:</p>
<p><em type="italic">Dat galgá addit buot mánáide – beroškeahttá máná návccain ja </em><em type="italic">attáldagain, ekonomalaš birgenlágis ja sosiála árvvus, oskkolaš dahje </em><em type="italic">kultuvrralaš duogážis ja geografiijas – ovttaárvosaš ja heivehuvvon </em><em type="italic">oahpaheami oktasaš rámmaid siste, masa gullet oktasaš láhka ja </em><em type="italic">oahppoplánat. (10. siidu dieđáhusas.) </em></p>
<p>Dieđáhusas lea dasa lassin vel muhtunlágan viidásit čilgehus dasa mii ovttaárvosašvuohta lea, go nannejuvvo ahte <em type="italic">… ovttaárvosašvuođa váldojurdda lea vuhtiiváldojuvvon dakko bokte ahte </em><em type="italic">oahpahus galgá heivehuvvot juohke oahppi návccaide, ovdánandássái ja </em><em type="italic">dárbbuide. Dás ii leat dasto sáhka das ahte galgá buohkaide addit </em><em type="italic">seammalágan fálaldaga, muhto dakkár fálaldaga mii lea ovttaárvosaš dan </em><em type="italic">láhkái ahte oahpahusa vuolggabáiki lea mánáid ja nuoraid dilli. Dat </em><em type="italic">gáibida sihke juohkehažžii heivehuvvon oahpahusa ja maiddái báikkálaš </em><em type="italic">girjáivuođa. (Loc. cit.) </em></p>
<p>Dás lea ge dasto čielga earru gaskal <span type="quote">”seammalágan fálaldaga”</span> ja <span type="quote">”seammaárvosaš fálaldaga”</span>. Dát lea skuvlla oktavuođas oalle mihá ođđa ja earenoamáš dehálaš doabasirren. Politihkalaš rahčamušain olahit ovttaárvosašvuođa almmolaš bálvalusain nugo skuvllas ja oahpahusas, sáhttá bajemusdási gáibádusa dárkkuhit ná: Sihkkarastit ahte juohke lahttu servodagas oažžu vuoiggalaš meannudeami.</p>
<p>Dát gáibádus lea huksejuvvon dan oppalaš vuođđojurdagii ahte juohke olbmos lea seamma árvu, ja nu sus lea ge seamma vuoigatvuohta oažžut bálvalusaid ja suodjalusa servodaga institušuvnnain. Ja maiddái galgá juohkehaččas leat vejolašvuohta seamma dásis váikkuhit servodaga ovdáneapmái. Mearrideaddji gažaldat dán oktavuođas lea ge dasto dat ahte sihkkarastá go dákkár vuoiggalaš meannudeami buoremusat de go juohke olbmui ja jovkui addá nu seammalágan fálaldagaid go vejolaš, dahje de go meannudeapmi čuovvu ođđaáigásaš almmolaš čilgemiid, main daddjo ahte meannudeapmi galgá heivehuvvot juohke olbmo dahje joavkku earenoamášvuođaide. Dáinna gažaldagain leat filosofat dáistalan juo dan rájes go Aristoteles čujuhii dan ahte jus iešguđetlágániiguin meannuda seammaládje, de sáhttá erohusaid baicca nannet dan sadjái go jávkadit daid. Ođđa áiggis lea Rawls (1971) girji A Theory of Justice klassihkár mii guoská dasa movt albmaládje digaštallat doahpagiid ovttaárvosaš ja vuoiggalašvuohta. Politihkalaš filosofa Will Kymlicka (1990: 303) oaivvilda ahte Rawls jurdagat vuoiggalašvuođa birra sáhttet čohkkejuvvot čuovvovaš cealkagii:</p>
<p xml:lang="eng"><em type="italic">All social primary goods – liberty and opportunity, income and wealth, and </em><em type="italic">the bases of self-respect – are to be distributed equally unless an unequal </em><em type="italic">distribution of any or all of these goods is to the advantage of the least </em><em type="italic">favoured. </em></p>
<p>Dutkanbarggustis maid almmuhii 1971:s digaštallá Rawls ieš iežas teoriijaid daid oaivádallamiid oktavuođas mat dalle ledje U.S.A:as, dan birra makkár politihkalaš doaimmaide livččii dárbu vai skuvla ja oahpahus maiddái livččii seamma olámuttus nuoraide geat gullet servodaga vuolemus dássái, ja de várra earenoamážit afroamerikánalaš ja spánskkagielat oassái álbmogis, go servodaga vilgesvarat olbmuide (Coleman et al. 1966). Rawls moaitá diekkár buhtadanjurdaga, ahte sii geat álggu rájes eai leat beasan buori vuođu ala (vuollegis sosiála dásis servodagas, geain riegádeamis juo leat heajut attáldagat, geain lea <span type="quote">”vearu”</span> liikeivdni, čearddalaš unnitlohku, geat leat doaresbealbáikkiin eret etc.), galget iešguđetlágan liige rahčamušaiguin veahkehuvvot seamma skuvlafágalaš čehppodahkii ja oahpahusdássái go sii geat leat <span type="quote">”lihkostuvvan”</span> . Diekkár jurddašanmálliin šattašii servodat geavahit mearikeahtes ollu návccaid dasa vai sii geain ii leat nu buorre vuođđu galget olahit seamma dássái lihkostuvvama mihtideamis go sii geain lea buorre vuođđu. Dát ii leat liikká oba vejolaš ge, muđui go dat boahtá čuohcit eará árvvuide mat maiddái leat seamma guovddážis vuoiggalašvuođa dáfus. Ja dás geassá Rawls ovdan dakkár árvvu go iežas árvvusatnin, nugo son čilge cealkagis dás vuolábealde: <em type="italic">… if not more important [enn å fremje økonomisk effektivitet] is the role of </em><em type="italic">education in enabling a person to enjoy the culture of his society and to </em><em type="italic">take part in its affairs, and in this way to provide for each individual a </em><em type="italic">secure sense of his own worth. </em>(Rawls 1971: 101.) </p>
<p>Min oktavuođas, go galgat čalmmustahttit sámi ohppiid geat maiddái leat našuvnnalaš unnitlogu álbmot, sáhttá leat diet sátni iežasárvu, dahje jus dadjat oadjebas iešvuođadovdu, leat hui guovddážis. Dat boahtá čielgasit ovdan dan historjjálaš oasis mii dás čuovvu. <em type="bold">1.3 HISTORJJÁLAŠ DUOGÁŠ – DÁRU SKUVLA SÁMI MÁNÁIDE </em></p>
<p>Norgga almmolaš politihkka gitta 1960-logu rádjái lei skuvlema bokte sihkkarastit ahte sámi mánát oktiisuttaše stuoraservodahkii buoremus lági mielde, dan láhkái mii unnimusat sin vahágahtášii. Dán politihka árbevierru boahtá juo 1700-logu miššuvdnaskuvllain.</p>
<p>Álgoálggus lei skuvlema ulbmil mišuneren, galge oažžut sámi báhkiniid šaddat nu buorren risttalažžan go norgalaččat muđui ledje, dahje movt berreje leat. Jus diekkár mišuneremiin galge lihkostuvvat, de lei, pietistalaš sárdnideami mielde mii lei álggugeahčen 1700-logu, dehálaš ahte sápmelaččat, dahje finnat, nugo sii maid gohčoduvvo, máhtte bassi čállaga. Sii fertejedje máhttit lohkat. Go</p>
<p>Misjonskollegiet ásahuvvui 1714:s, ja go Det Nordlandske Kirke- og Skolefond ásahuvvui muhtun áiggi máŋŋá, namalassii 1720:s, de álggahuvvojedje viiddis skuvlendoaimmat riikka njealji davimus fylkkain. Dasto lei ge nu ahte ledje</p>
<p>Norgga sápmelaččat geat vuosttažin ožžo skuvlema mii lei buohkaid várás, máŋgalot jagi ovdal go namuhuvvon ”Forordning om Skolerne paa Landet i</p>
<p>Norge” ásahuvvui 1739:s. Ja earenoamážit dan dihte go álbmotskuvlla huksen, nugo dat galggai leat 1739 skuvlaortnet gáibádusaid mielde, ii boahtán nu johtilit johtui davimus oasis riikkas ovdal go loahpageahčen 1700-logu, de lei aŋkke dát čuohtejahki dat áigi goas sámi nuorat ohppe sihke formálalaš risttalašvuođaoahpu ja maiddái lohkat girjjiid (Karstensen 1988). Stáhta ruhtadoarjagiin, mii bođii</p>
<p>Københámmána gonagasas, girku bokte mii lei nanusnuvvan institušuvdnan ja hui doaimmalaš Thomas von Westen ja su máhttájeddjiid vehkiin, de olahedje miššuvdnaskuvllat nu viidát ahte birrasii 1750:s ledje lagabui 70 % buot báhpagielddain riikka golbma davimus fylkkain ožžon sámeskuvllaid. (Tveit 2004,</p>
<p xml:lang="nob">Jensen 2005.)</p>
<p>Skuvlema deháleamos mihttomearri lei oažžut sápmelaččaid dáruiduvvat dánska-norgga oskkolaš kultuvrii, ja danin geavahuvvui álggos sámegiella oahpahusas, danin go árvvoštalle ahte dan láhkái sii jokset mihttomeari buoremusat. Danin oččodedje ge sápmelaččaid oahppin Thomas von Westen oahpaheaddjeskuvlii,</p>
<p>Seminarium Scolasticum, Troandimii 1717 rájes. Sápmelaččat galge skuvlejuvvot ”finneskuvlameastirin. 1700- logu mielde ja gitta 1800-logu rádjái ledje ollu oaivilat skuvlla teologalaš jođiheamis dan ektui ahte movt galggašii jođáneamos lági mielde oažžut sápmelaččain buriid dáččaid; galggai go geavahit sámegiela veahkkegiellan, vai bágget álggu rájes juo buot oahpu dárogillii (dánskkagillii).</p>
<p>Dáid iešguđetlágán oaiviliid oaidná go geahččá makkár politihkka oahpaheaddjeskuvllain lea leamaš vuođđun go leat ohcan studeanttaid sámi guovlluid skuvllaide; álggos Seminarium Scolasticum, 1752 rájes Seminarium</p>
<p>Lapponicum, Troandimis ja dan maŋŋá bođii vuosttaš stáhta dáru oahpaheaddjeoahpahus, go Trondenes seminára ásahuvvui 1826:s, mii 1848:s sirdojuvvui Tromsii. Muhtun áigodagain lei dehálaš oččodit sámegielat nuoraid diekkár oahpahan- ja mišunerendoaimmaide, gos galggai oahpahuvvot stuoraservo-daga osku ja kultuvra muđui. Eará oktavuođain lei ges dehálaš fállat dáru nuoraide nuvttá sámegiel skuvlema, ja nu fillet sin oahppat sámegiela ja bargat geatnegahttojuvvon oahppoáiggi máŋggagielat guovlluin, maŋŋá go leat oahpu čađahan, ja fas eará áiggiid árvvoštalle ges dan buoremussan ahte oahpaheaddjit geat galge oahpahit sámi mánáid eai galgan oba máhttit ge sámegiela, ovdamearkkadihte 1904:s, go dat stipeandaortnet loahpahuvvui mii lei ásahuvvon dáru studeanttaide geat háliidedje oahppat sámegiela dainna eavttuin ahte sii barget geatnegahttojuvvon bargoáiggi sámegielat guovlluin. Oahpaheaddjeskuvla mii ásahuvvui Áltái, ii doaibman beare guhká (1863-1870), ii vátna ohppiidlogu geažil gal, muhto danin go beare ollu sámegielagat ohce dohko, nu ahte skuvla <span type="quote">”dáruiduhttima oainnu mielde šattai … stuora boasttudahkun”</span> (Dahl 1976: 30-42).</p>
<p>Dat ahte norgga stuoraservodat ii beroštan skuvllas mii lei huksejuvvon sámi eavttuide, oidnui maid eará doaimmain mat ásahuvvo 1800-logu rájes. 1851 <span type="quote" xml:lang="nob">”Finnefondet”</span> galggai ovddidit dárogiela sápmelaččaide ja kvenaide. Gitta nuppi máilmmisoađi rádjái sáhtte oahpaheaddjit ohcat dien foanddas liigebálkká jus sáhtte duođaštit dakkár bargovuogi mii bures ovddidii dáruiduhttima (Jensen 2005,</p>
<p>Hoëm 2007). 1880 giellainstruksa, maid dávjá gohčodit ”dáruiduhttima Magna</p>
<p>Charta”, nannii earet eará dan ahte oahpaheaddjit eai ožžon geavahit sámegiela ja kvenagiela eanet go dan meare <span type="quote">”mii lei guđege dilálašvuođas áibbas dárbbašlaš”</span> (Dahl 1976: 67). Formálalaččat lei diet instruksa fámus skuvllain ja internáhtain gitta 1959 rádjái. Muđui leat eará ásaheamit nai, nugo sierra skuvladirektevraámmát mii ásahuvvui Finnmárkui 1902:s ja skuvlainternáhtat maid stáhta jođihit, mat maid ásahuvvo seamma jagi, dahkkon dainna mihttomeriin ahte buorebut nagodit dáruiduhttit sápmelaččaid ja kvenaid (Reiersen 1915, Meløy 1980).</p>
<p>Eat áiggo duođi dárkileappot čilget daid historjjálaš detáljaid, mat muđui leat čilgejuvvon bures earet eará namuhuvvon bargguin mat leat ođđaáiggis čállojuvvon; Jensen (2005, <em type="italic">Skoleverket og de tre stammers møte </em>) ja Hoëm (2007, </p>
<p><em type="italic">Fra noaidiens verden til forskerens </em>), dušše cealkit dan ahte skuvla lea bisánkeahttá viššalit geavahuvvon badjel 200 jagi dasa maid sáhttá gohčodit dárogiela ja dáru kultuvrra šaddadeapmái. Vaikko vel sámi oahpaheaddji Per Fokstad sáddii ge juo 1924:s <span type="quote" xml:lang="dan">”nogen antydninger til forslag til samisk (lappisk) skoleplan…”</span>, </p>
<p>Parlamentáralaš skuvlakommišuvdnii (1922-27), de ii váikkuhan Fokstad bargu bearehaga, earret dan ahte su čálus váldojuvvui fárrui Kommišuvnna II evttohussii (Parlamentariske skolekommisjon 1926: 103-108, Eriksen ja Niemi 1981). Maiddái eará njunuš olbmot, geat ovddastedje sámi beroštumiid, bukte álggugeahčen 1900-logu garra moaitámušaid almmolaččat dan garra dáruiduhttima vuostá mii skuvllas čađahuvvui, nugo ovdamearkkadihte oahpaheaddji ja stuoradiggeáirras Isak Saba ja oahpaheaddji Anders Larsen (Meløy 1982, Niemi ja Aarseth 1985, Jensen 2004).</p>
<p>Muhto skuvlapolitihka ulbmil ii rievdan olus earaláhkái go dat lei dalle, namalassii ahte sápmelaš ja kvena olmmošjoavkkut galge dáruiduvvamiin seaguhuvvot <span type="quote">”davvinorgalaš”</span> kulturoktavuhtii. Rievdan ii dovdogoahtán duođas ovdal maŋŋá nuppi máilmmisoađi. Sáhtte gal leat, nugo mii ovdal juo leat čujuhan, máŋggalágan oainnut dasa ahte galggai go sámegiella geavahuvvot veahkkegiellan, ja lei go strategalaččat buorre oččodit sápmelaččaid oahpaheaddjeskuvlii vai ii go lean, ja galggai go iešalddis oskkuoahpahus čađahuvvot sámegillii, muhto mihttomearri gal lei čađat dat seamma – maiddái sámi skuvlaolbmuid ja ovddasteddjiid gaskkas minddar (jfr. Reiersen 1917) – ahte dáruiduhttit sápmelaččaid (ja kveanaid) buorren dážžan nu johtilit ja nu unnán gillámušaiguin go vejolaš. <em type="bold">1.4 DEHÁLAŠ BARGOFÁMUT MAT JOĐIHEDJE </em></p>
<p xml:lang="deu"><em type="bold">DÁRUIDUHTTINPOLITIHKA </em></p>
<p>Movt oba sáhtte ja dáhtto ge nu garrasit ja dihtomielalaččat vuostábargat dakkár olmmošjoavkku kultuvrra ja giela mii muhtun osiin riikkas duohtavuođas lei eanetlogu álbmot, ja mii sápmelaččaid iežaset mielas lei seamma ollu <span type="quote">”norgalaš”</span> álbmot (dainna ipmárdusain ahte sii ledje ássan Norggas guhkes áiggi) go dárogielat norgalaččat? Finnmárkku fylkkas ledje sápmelaččat eanetlogu álbmot gitta gaskkamuddui 1800-logu, ja 1900:s ledje sápmelaččat (lagabui 30 %) ja kveanat oktiibuot bealli Finnmárkku olmmošlogus. Sápmelaččat ledje eanetlogus buot osiin Finnmárkkus, earret Hámmárfeastta ja Čáhcesullo gávpogiin ja stuorát guolástanbáikkiin, ja muhtun osiin Nuorta-Finnmárkkus gos kveanat ledje eanetlogus. Mii sáhttit čujuhit golbma dehálaš oktavuođa, maid maiddái earet eará</p>
<p>Eriksen ja Niemi (1981), Solstad (1984) ja Jensen (2004, 2005) maid nannejit, namalassii; nášuvnna huksen dahje čohkken, sihkarvuođapolitihkalaš beroštumit ja sosialdarwinisma. Diet beroštumit bohtet lassin dan kultuvrralaš imperialismii maid mii leat oaidnán, ja mii lei vuođđun vuosttaš skuvlendoaimmaide, namalassii pietismma ja girku jáhkku ahte <span type="quote" xml:lang="fin">”min”</span> osku, dat evángelalaš-lutheránalaš risttalašvuohta lei bajábealde sámiid oskku, mas noaiddit ledje báhpaid sajis (Hoëm 2007). <em type="bold">1.4.1 </em></p>
<p xml:lang="fin"><em type="bold">Nášuvnna huksen </em></p>
<p>Sierra iešstivrejeaddji nášuvdnan lei Norgga miehtá 1800-logu ja guhkás 20. jahkečuohtái ođas ja rašši. Go Norga lei uniovnnas Ruoŧain, de šattai čađat garrasit bargat dan badjelii ahte čajehit norgga álbmogii iešstivrejumi ja dásseárvvu.</p>
<p>Historjádutkamis, girjjálašvuođas ja dáidagis lei dehálaš čájehit ja ovdanbuktit čielga norgalašvuođa. Lei dehálaš čilget ja merket rájiid ja oažžut olbmuid čoahkkanit oktan álbmogin čielga identitehtain. Ja riikka davviguovlluid dilálašvuođaid, gos nášuvnnaid geográfalaš rájit ledje eahpesihkkarat ja njulgestaga hehttehussan árbevirolaš ealáhusbargguide, lei jierpmáleamos doalahit čihkosis.</p>
<p>Dat ahte sámi ássan lei guhkkin davvin dahje alimus duottareatnamiin Ruoŧa rádjeguovlluin, guhkkin eret riikka ekonomalaš, politihkalaš ja kultuvrralaš deaddobáikkiin, dagahii ge muđui juo dan ahte dáid olmmošjoavkkuid earenoamáš beroštumit eai dáidán leat vuoruhuvvon bargun ođđa nášuvnnas mii ražai alcces oažžut oadjebas ja sorjatmeahttun dili Davviriikkain ja Eurohpás. <em type="bold">1.4.2 </em></p>
<p><em type="bold">Sihkarvuođapolitihkalaš beroštumit </em></p>
<p>Maiddái dán beroštupmi birra sáhttá muhtun muddui dadjat seamma go ovdalis namuhuvvon nášuvnna huksemis leat čilgen. Merken dihtii Danmárkku/Norgga ja</p>
<p>Ruoŧa stáhtaid rájiid mat 1751:s ledje mearriduvvon (Suopma lei dalle ruoŧa hearráválddi vuolde), lei dárbu hui čielggasin dahkat dan ahte dánska-norgga ja maŋŋil norgga duopmostuolloválddis ja girkus lei duođai fápmu ja stivrenváldi. Ja dan dilis lei ge maid hui dehálaš ahte álbmot <em type="italic">lei </em>norgalaš sihke jurdagiin ja mielas. </p>
<p>Dat lei earenoamáš dehálaš kveana álbmotjoavkku ektui, mii lei johtilit lassáneaddji álbmot 1700-logus, earenoamážit Nuorta-Finnmárkkus 1820-jagiin (NÁČ 1985: 14: 32). Loahpageahčen 1900-logu lei Várjjatguovllu álbmot eanet suomagielat (kveana) go dárrolaš; gávpogis nugo Čáhcesullos lei ¾ álbmogis suomagielat ja olles Finnmárkku álbmogis lei suomagielagiid oassi badjel 20 % (Eriksen 1981). 1920 – 30 jagiid nugohčoduvvon Lapporørsla sivahallojuvvui go boktalii kveanaid gáibidišgoahtit suoma eanavuoigatvuođaid. Čuovvovaš cealkagat girjjis <em type="italic">Den finske fare </em>sáhttet geavahuvvot čoahkkáigeassun sihke dán oassái ja nášuvnna huksema oassái: </p>
<p><em type="italic">Mihttomearrin lei kultuvrralaš ja našuvnnalaš oktiigullevašvuohta, ja </em><em type="italic">danin lei dalá jurddašeami mielde dárbu dáruiduhttit sápmelaččaid ja </em><em type="italic">kveanaid vai diet olmmošjoavkkut nai sáhtte dovdat gullevašvuođa norgga </em><em type="italic">nášunálstáhtii. Dalle adnui buoremussan dat ahte olbmuin lei oktasaš </em><em type="italic">kultuvra. Gielalaš ja kultuvrralaš oktavuohta ja oktasaš vierut ledje </em><em type="italic">nášunálstáhta dovdomearkkat. (Eriksen ja Niemi 1981, s. 371.) </em><em type="bold">1.4.3 </em></p>
<p xml:lang="hbs"><em type="bold">Sosiáladarwinisma </em></p>
<p>Sosiáladarwinisma, mii huksejuvvui Darwina (1859) nuppástahtti girjji <em type="italic">On the </em></p>
<p><em type="italic">Origin of Species by Means of Natural Selection </em>jurdagiidda, čuoččuhii (vaikko dat jurdda lei bohciidan Bullock ja Stallybrass 1977: 579 oaivila mielde juo ovdal go </p>
<p>Darwina girji almmuhuvvui) ahte ovdáneamioahppu man vuođđojurdda lei <span type="quote" xml:lang="eng">”the struggle for existence”</span> ja <span type="quote" xml:lang="eng">“the survival of the fittest”</span> maiddái sáhtii geavahuvvot čilgehussan servodagaid, olmmošjoavkkuid ja čearddaid kvalitatiiva erohusaide.</p>
<p>Áiggiid čađa ledje muhtun servodagat ja olmmošjoavkkut ovdánan buoret dássái go earát go geahččá religiuvdnii, kultuvrii ja jierpmálaš nákcemii. Dát ledje jurdagat mat heivejedje hui bures doarjjan eurohpalaš stuorafámuid ovdalaš ja dan áiggi imperialistalaš bargovugiide, maid sii čađahedje dakkár olbmuid vuostá maid ieža navde heajutdási álbmogin Amerihkas, Asias ja Afriikkas.</p>
<p>Vuolláseametváldimiin ja eurohpalažžan dahkamiin sáhtiimet dáid álbmotjoavkkuid veahkehit joksat <span type="quote">”iežamet”</span> alla dássái. Ja sosiáladarwinistalaš jurddagálvu bođii ge bures ávkin ja doarjjan Hitlera politihkkii.</p>
<p>Diekkár mállet servodatanalysa lei čađa báidnán norgga stuoraservodaga guottuid ja jurddašeami mii guoskkai sihke ovdalaš ja ođđa unnitloguálbmogiidda geat orro davimus guovlluin riikkas, namalassii sápmelaččat ja kveanat. Norgalaš dieđalaš dutkanbargguin čilgejedje hirbmat duođalaččat ja nanu <span type="quote">”duođaštusaiguin”</span> ahte <span type="quote">”…Dáččat leat arvat buoret olbmot go diet guokte čearddalaš álbmoga [finnat, mii mearkkaša sápmelaččat, ja kveanat], maiddái vuoiŋŋalaš oktavuođas orrot dáru albmogis leamen mihá alit dásis attáldagat”</span> (Helland 1906: 326). Lea miella bidjat ovdan vel ovtta cealkaga dan áiggi dieđalaš dutkamiin, dál ges norgga antropologalaš barggus mii bođii 1930-logus:</p>
<p xml:lang="deu"><em type="italic">Wie es wohl im allgemeinen mit primitiven Menchen der Fall ist, waren </em><em type="italic">unsere Lappen, trotz ihrer kindlichen Neugierde und Freundlichkeit, </em><em type="italic">meistens recht unwillig, sich einer genauen Untersuchung zu unterwerfen, </em><em type="italic">… </em>(Schreiner 1932: 13). </p>
<p>Go oahppan olbmuin ledje diekkár oaivilat, ja ii báhpain ge lean earalágan oaidnu (Holm 1923, NOU 1985: 14: 47) ii ge guovddáš skuvlapolitihkkáriin ge nugo</p>
<p>Johannes Steen (Sunnanå 1969), de ii lean oba ártet ge ahte dábálaš olbmuin dán áiggis ledje diekkár oainnut ja guottut sápmelaččaide, ja muhtun muddui maid kveana álbmogii. Dan oaidná maid románain maid dovddus girječállit nugo Jonas</p>
<p>Lie, Olav Duun ja Regine Norman leat čállán (Jensen 2005). Nugo earet eará</p>
<p>Høgmo (1989) ja Minde (2003) leaba čujuhan, de sáhttá leat nu ahte stuoraservodaga vealaheapmi ja badjelgeahččan maid sápmelaččat guhkit áiggi leat šaddan vásihit, dađimielde lea báidnigoahtán maiddái sámiid iežaset oainnu iežaset gillii, kultuvrii ja iežas olmmošárvui.</p>
<p>Ja ležže go sosiáladarwinismma eanemus balddihahtti dulkonvuogi bohtosat, nugo nazisttaid dagut, mearrideaddjin dasa vai eai, de boahtigohte goit dakka maŋŋá nuppi máilmmisoađi ođđa jurdagat dasa makkár min našuvnnalaš unnitlogu álbmogiid skuvla- ja oahpahus galggašii leat. Ja de eai lean ge šat dat ovddeš ákkat ahte čohkket nášuvnna nu áigeguovdilat, danin go iešalddis nášuvnna čohkken sátni lei ožžon hui heajos gova soađi geažil, ja maiddái danin go oidne dárbbu oadjebasvuođa sihkkarastit ja maiddái go NATO ásahuvvui 1949:s. <em type="bold">1.5 OĐĐA JURDAGAT OVTTAÁRVOSAŠVUOĐA JA UNNITLOGU </em></p>
<p xml:lang="vep"><em type="bold">ÁLBMOGIID SKUVLLA BIRRA MAŊŊEL NUPPI </em></p>
<p xml:lang="vep"><em type="bold">MÁILMMISOAĐI </em></p>
<p>Juo 1948:s bođii dehálaš čilgehus Skuvlaásahusa ovttastahttinlávdegottis;</p>
<p>Samordningsnemnda for skoleverket, mii lei nammaduvvon 1947:s <em type="italic">Tilrådning om </em><em type="italic">samiske skole- og opplysningsspørsmål </em>. Logi jagi maŋŋil, 1959:s, bođii ođđa dokumeanta departemeanttas, man lei čállán <span type="quote">”Sámi gažaldagaid čielggadan lávdegoddi”</span> (Sámelávdegoddi), man bargun lei árvalit <span type="quote">”konkrehtalaš ekonomalaš ja kultuvrralaš doaibmabijuid”</span> mat leat ávkin sápmelaččaide. Dakka maŋŋil almmuhuvvui Stuoradiggedieđáhus nr. 21 (1962-63): <em type="italic">Om kulturelle og økonomiske </em><em type="italic">tiltak av særlig interesse for den samiske befolkning, </em>ja de ledje ge váldán ovdalis namuhuvvon čilgehusaid mielde diekkár lossa politihkalaš dokumentii <em type="italic">. </em>Dat mii lea miellagiddevaš ja guovddážis dáin čilgehusain ja dieđáhusain lea ahte dat čielgasit loahpahit ovddeš dihtomielalaš ja garra oktiisuddadanpolitihka, mii lei jođihuvvon guhkes áiggi, earenoamážit 1880-jagiid rájes go namuhuvvon giellainstruksa mearriduvvui. Duođaštussan dasa ahte dát ođđa jurdagat eai lean dušše oanehis áiggi bárru norgga sámepolitihkas ja heajos oamedovddu mearka, lei go ásahuvvui ođđa departemeantalávdegoddi 1980:s. Dát lávdegoddi buvttii 1985:s lossa fágalaš čielggadusa <em type="italic">Sámi kultuvrra ja oahpahusa birra </em>(NÁČ 1985: 14) mas earet eará gieđahallá norgga našuvnnalaš skuvla-ja kulturpolitihka sámi olmmošjoavkkuid ektui hui vuđolaččat. </p>
<p>Mearrideaddjin dasa ahte dáruiduhttinpolitihkka loahpahuvvui, eai lean dušše</p>
<p>Norgga siskkáldas dilálašvuođat, muhto maiddái riikkaidgaskasaš oktavuođat ja bárrodagat mat guske olmmošárvui. Eanemus válddálaš ja losimus dokumeanta mii dán oktavuođas lea ráhkaduvvon, lea ON olmmošvuoigatvuođaid julggaštus mii bođii 1948:s. Áibbas guovddážis dasa mii guoská olmmošárvui dán dokumeantta 30 artihkkalis, lea cealkka vuosttaš artihkkalis, mii nanne ahte:</p>
<p><em type="italic">Buot olbmot leat riegádan friddjan, seamma olmmošárvvuin ja seamma </em><em type="italic">olmmošvuoigatvuođaiguin. Sii leat riegádan jirpmiin ja oamedovdduin ja </em><em type="italic">berrejit láhttet guhtetguimmiideasetguin vielja vuoiŋŋain. </em></p>
<p>Go viidát dohkkehedje dan vuođđojurdaga ahte buohkat leat friddja ja ollesárvosaš olbmot, geain leat vuoigatvuođat, ipmárdus ja jierbmi, de šattai koloniijahearráide váttis riikkaidgaskasaččat oažžut dohkkehuvvon iežaset válddi goalmmát máilmmis. Ii ge nášuvdnastáhtaid siskkobealde ge dohkkehuvvon šat ahte stuoraservodat láhttii hearrás álbmogiin earáid vuostá. Mii guoská daid unnitlogu álbmogiidda main lea guhkes historjá iežaset riikkain, mat dáidet doppe ássan guhkit vel go stuoraservodaga álbmot, de bođii muhtun jagiid maŋŋil, 1957:s, sierra konvenšuvdna maid International Labour Organization (ILO) doaimmahii.</p>
<p type="listitem">Diet konvenšuvdna nanne dákkár unnitlogu álbmogiidda eamiálbmot namahusa ja árvvu (<span type="quote" xml:lang="eng">”indigeneous people”</span>),  sierra vuoigatvuođaiguin,  ja  cealká  ahte  stáhtain leat  earenoamáš  geatnegasvuođat  dákkár  olmmošjoavkkuid  ektui.  Dán  ILO-konvenšuvnnas, mii guoská eamiálbmogiidda ja olmmoščearddaide sierra stáhtain, mii rievdaduvvui 1989:s ja šattai ILO-konvenšuvdna nr. 169, ja maid  Norga ratifiserii 1990:s, čilgejuvvo 1. artihkkalis golmma čuoggáin movt eamiálbmogiid galgá identifiseret, makkár dovdomearkkat sis leat (dás jorgaluvvon dárogielat čállosis nugo ON- sambandet lea dan almmuhan):</p>
<p type="listitem">Čearddalaš  álbmogat  mat  ellet  iešmearrideaddji stáhtain ja maid sosiálalaš, kultuvrralaš ja ekonomalaš dilit earuhit sin riikka eará veagadatjoavkkuin ja maid servodatsaji mearridit ollasii dahje muhtun muddui sin iežaset vierut ja árbevirolaš kultuvra dahje sierra lágat dahje njuolggadusat.</p>
<p type="listitem">Álbmogat iešmearrideaddji riikkain mat adnojuvvojit eamiálbmogin dan dihte go dát álbmogat leat sin maŋisboahttit geat ásse riikkas dahje dan geográfalaš guovllus masa riika gullá go riika váldojuvvui dahje koloniserejuvvui dahje dálá riikkarájit ásahuvvojedje, ja geat - beroškeahttá sin juridihkalaš servodatsajisteaset –  leat ollasit dahje muhtun  muddui  seailluhan  iežaset  sosiála,  ekonomalaš,  kultuvrralaš  ja politihkalaš ásahusaid.</p>
<p><em type="italic">Go mearriduvvo guđiide álbmogiidda dán konvenšuvnna mearrádusat </em><em type="italic">galget gustot, de adnojuvvo vuđolaš eaktun dat ahte atná go álbmot iežas </em><em type="italic">eamiálbmogin dahje čearddalaš álbmogin. </em></p>
<p>Dán čilgehusa vuođul, mii ii jur bienasta bitnii čilge eamiálbmot doahpaga, leat sápmelaččat ožžon eamiálbmot árvvu, sámi fágaolbmuid nugo juristta J.B.</p>
<p>Henriksen (1996), historihkkára O.M. Hætta (1994) ja filosofa Nils Oskal (1999) čilgehusaid mielde. Go bálddastahttá vuosttaš ILO-konvenšuvnnain eamiálbmogiid birra mii bođii 1957:s, de lea ovdalis čilgehusaid goalmmát čuokkis ođas.</p>
<p>Oppalohkái ferte dadjat ahte die lea hui <span type="quote" xml:lang="smj">”litna”</span> čilgehus, 1. ja 2. čuoggát namuhit hui geađas dovdomearkkaid (<span type="quote">”ollásii dahje muhtun muddui”</span>, <span type="quote">”buohkat dahje oassi sis”</span>), ja dasa lassin lea goalmmát dovdomearka vel hui subjektiiva. Muhto aŋkke, sápmelaččaid árvu nugo eamiálbmot lea almmolaččat dohkkehuvvon norgga servodagas. Dat guoská maid daid eará davviriikkaide gos sápmelaččat ásset, vaikko vel Suomas ja Ruoŧas eai let vel almmolaččat vel ratifiseren ILO-konvenšuvnna.</p>
<p>Riikkaidgaskasaččat lea dáhpáhuvvan čielga ovdáneapmi go bálddastahttá vuosttaš</p>
<p>ILO-konvenšuvnna mii guoská eamiálbmogiidda dálá konvenšuvnnain mii bođii 1989:s. 1957 ILO-konvenšuvnnas mii guoská eamiálbmogiidda (nr. 107) lei goasii dadjat miehtemiella dasa ahte eamiálbmogat áiggi mielde berrejit oktiisuddaduvvot stuoraservodaga kultuvrii, dat sulastahtii measta veaháš árbevirolaš norgga sámepolitihkkii. Muhto 1989-konvenšuvdna (nr. 169) nanne garrasit eamiálbmogiid vuoigatvuođaid ceavzit viidáseappot <em type="italic">iežaset </em>eavttuid mielde. Dát boahtá ovdan 7. artihkkalis mas celkojuvvo čuovvovaččat (dás jorgaluvvon dan mielde movt ON sambandet lea dan almmuhan dárogillii): </p>
<p><em type="italic">Dáin álbmogiin galgá leat vuoigatvuohta mearridit iežaset vuoruhemiid </em><em type="italic">ovdáneamis mii guoská sin eallimii, oskui, ásahusaide, vuoiŋŋalaš </em><em type="italic">birgenláhkái ja eatnamiidda main sii orrot ja maid sii earaláhkái geavahit, </em><em type="italic">ja nu guhkás go vejolaš ieža jođihit sin iežaset ekonomalaš, sosiála ja </em><em type="italic">kultuvrralaš ovdáneami. Dasa lassin galget sii beassat mielde hábmet, </em><em type="italic">čađahit ja árvvoštallat riikkaviidosaš ja regionála ovddidanplánaid ja </em><em type="italic">prográmmaid mat sáhttet guoskat njuolga sidjiide. </em></p>
<p>Konvenšuvdna ii čilge, nugo juo ovdalis namuhuvvon, dušše eamiálbmogiid <em type="italic">vuoigatvuođaid </em>, muhto maiddái nášuvdnastáhta <em type="italic">geatnegasvuođaid </em>láhčit diliid nu ahte dát vuoigatvuođat sáhttet duohtandahkkot. Dás lea ságas sihkkarastit eamiálbmogiidda seamma buriid eavttuid oažžut oahpahusa go stuoraservodaga álbmogis leat (Artihkal 26), ja dađistaga maiddái sirdit vissis eamiálbmogiidda ovddasvástádusa jođihit dárbbašlaš oahppoprográmmaid (Artihkal 27). </p>
<p>Nášuvdnastáhta ekonomalaš ovddasvástádus dán oktavuođas namuhuvvo earenoamážit, nugo boahtá ovdan 27. artihkkala 3. čuoggás:</p>
<p><em type="italic">Dasa lassin galget ráđđehusat dohkkehit dáid álbmogiid vuoigatvuođa </em><em type="italic">vuođđudit iežaset oahpahusinstitušuvnnaid ja oahpahusortnegiid, dainna </em><em type="italic">eavttuin ahte dat ásahusat devdet unnimusstandárda maid </em><em type="italic">ovddasvástideaddji eiseválddit leat ráđđálaga dáiguin álbmogiiguin </em><em type="italic">ráhkadan. Heivvolaš ekonomalaš resurssat galget juolluduvvot dán várás. </em></p>
<p>Lassin dán ILO-konvenšuvdnii, lea ON ráhkadan sierra cealkámuša eamiálbmogiid vuoigatvuođaid birra ( <em type="italic">United Nations Declaration on the Rights of Indigenous </em></p>
<p><em type="italic">Peoples </em>), mii maŋemus rievdaduvvui 1994:s. Mii sátnádit <em type="italic">in extenso </em>dien guokte artihkkala (nr. 14 ja 15) mat earenoamážit gusket oahpahussii, ja gos sihke eamiálbmogiid vuoigatvuođat ja nášuvdnastáhtaid geatnegasvuođat nannejuvvojit: </p>
<p xml:lang="eng"><em type="italic">Article 14: Indigenous peoples have the right to revitalize, use, develop </em><em type="italic">and transmit to future generations their histories, languages, oral </em><em type="italic">traditions, philosophies, writing systems and literatures, and to designate </em><em type="italic">and retain their own names for communities, places and persons. </em></p>
<p xml:lang="eng"><em type="italic">States shall take effective measures, whenever any right of indigenous </em><em type="italic">peoples may be threatened, to ensure this right is protected and also to </em><em type="italic">ensure that they can understand and be understood in political, legal and </em><em type="italic">administrative proceedings, whenever necessary through the provision of </em><em type="italic">interpretation or by other appropriate means. </em></p>
<p xml:lang="eng"><em type="italic">Article 15: Indigenous children have the right to all levels and forms of </em><em type="italic">education of the State. All indigenous peoples also have this right and the </em><em type="italic">right to establish and control their educational systems and institutions and </em><em type="italic">providing education in their own language, in a manner appropriate to </em><em type="italic">their cultural methods of teaching and learning. </em></p>
<p xml:lang="eng"><em type="italic">Indigenous children living outside their communities have the right to be </em><em type="italic">provided access to education in their own culture and language. </em></p>
<p xml:lang="eng"><em type="italic">States shall take effective measures to provide appropriate resources for </em><em type="italic">these purposes. </em></p>
<p>Go Norga dohkkehii sápmelaččaid eamiálbmogin, ja nu maiddái sin rivttiid nášuvdnastáhtas, ja nášuvdnastáhta geatnegasvuođaid sápmelaččaid ektui, de ráhkaduvvui 1988:s liigeparagráfa vuođđoláhkii, namalassii § 110A, maid áinnas lávejit gohčodit Sámeparagráfan, mas daddjojuvvo:</p>
<p><em type="italic">Lea Stáhta eiseválddiid geatnegasvuohta láhčit dilálašvuođaid nu ahte </em><em type="italic">sámi álbmot sáhttá sihkkarastit iežas giela, kultuvrra ja servodateallima. </em></p>
<p>Sámivuoigatvuođalávdegotti barggu, man boađus lei earet eará Sámedikki ásaheapmi (1989), fertet maid oaidnit dáid riikkaidgaskasaš konvenšuvnnaid oktavuođas. Skuvla/oahpahus suorggis ferte namuhit Davviriikkaid sámi instituhta ásaheami (1973), Sámi oahpahusráđi ásaheami (1975) ja Sámi allaskuvlla ásaheami (1989).</p>
<p>ILO-konvenšuvnnas lea maid okta artihkal (nr. 32) mii bidjá geatnegasvuođaid ráđđehusaide dakkár riikkain gos seamma eamiálbmotjoavku ássá eatnamiin mat geográfalaččat gullet máŋgga riikii, nugo Davviriikkaid sápmelaččat:</p>
<p><em type="italic">Ráđđehusat galget ásahit heivvolaš doaimmaid, earet eará </em><em type="italic">riikkaidgaskasaš soahpamušaid bokte, álkidahttin várás eamiálbmogiid ja </em><em type="italic">čearddalaš álbmogiid oktavuođaid ja oktasašbargguid riikkarájiid rastá, </em><em type="italic">dáid gaskkas ekonomalaš, sosiála, kultuvrralaš ja birrasii guoski </em><em type="italic">doaimmaid. </em></p>
<p type="listitem">Dát  artihkal  guoská  earenoamážit  sápmelaččaide  Davvikalohtas  ja  dan  golmma riikka  (njealji  riikka  oktan  Ruoššain)  ráđđehusaide.  Dál  leat  davviriikkain ráhkadeamen oktasaš Sámi konvenšuvnna  Suoma, Ruoŧa  ja   Norgga váste, man inspirašuvdnan árvideamis lea dat mii daddjo ILO-konvenšuvnnas. Diet konvenšuvdnaárvalus  gárvvistuvvui  2005:s.  Konvenšuvnnas  leat  čielga cealkámušat  sápmelaččaid  giellavuoigatvuođaid  birra  (Artihkal  23),  stáhtaid ovdasvástádusa birra sámegiela ektui (Artihkal 24) ja sámi oahpahusa (Artihkal 26) ja dutkama birra (Artihkal 27). Sierra artihkkalis (30) čielggasindahkkojuvvo ahte sámi  mánáin  ja  nuorain  lea  vuoigatvuohta  ovddidit  iežaset  kultuvrra  ja áimmahuššat  ja  ovdánahttit  iežaset  sámi  iešvuođadovddu.    Dárogiel  teavstta  26. artihkkala mielde váldit mielde čuovvovaš oasi oahpahusa birra:</p>
<p type="listitem">Sápmelaččain  sámi  guovlluin  galgá  leat  vejolašvuohta  oažžut  oahpu sámegillii ja sámegielas.</p>
<p type="listitem">Sámi mánáin ja nuorain olggobealde sámi guovlluid galgá leat vejolašvuohta oažžut oahpu sámegielas, muhto maiddái sámegillii dađi mielde go orro govttolaš  guđege  guovllus.  Oahpaheapmi  galgá eanemus lági mielde heivehuvvot sin duogážii.</p>
<p><em type="italic">Našuvnnalaš oahppoplánat galget ráhkaduvvot ráđđálaga </em><em type="italic">sámedikkiiguin ja heivehuvvot sámi mánáid ja nuoraid kulturduogážii </em><em type="italic">ja sin dárbbuide. </em></p>
<p>Vaikko vel dat golbma ráđđehusa eai leat ge vel formálalaččat dohkkehan dán konvenšuvnna, mas leat 51 artihkkala, de leat dálá almmolaš bargovuogit ja doaimmat Norggas mat gusket sápmelaččaide nugo eamiálbmot dán konvenšuvnna sisdoalu mielde. </p>
<p>Sápmelaččat leat unna olmmošjovkkoš mas ii leat sierra eanan, muhto sii gullet njealji iešguđetlágan nášuvdnastáhtii. Sápmelaččaid lohku lea oktiibuot dušše gaskal 40 ja 70.000, dađi mielde movt lohká, ja guokte goalmmátoassi sámiin orrot</p>
<p>Norggas. Maŋemus goalmmát oassi orrot Ruoŧas, Suomas ja Ruoššas, dás namuhuvvon maŋŋálaga dan mielde man ollu sámit guđege riikkas orrot (Sámi instituhtta 1990: 14). Dákkár dilli dagaha ahte sámi álbmot ja kultuvra ii gierdda nu beare ollu olggobeale váikkuhusaid ja lea hui rašši, ja seammás dát dilli bidjá earenoamáš ovddasvástádus Norgii, nugo sámi vuoigatvuođalávdegoddi čujuha ge vuosttaš čielggadeamistis, gos daddjo ná:</p>
<p><em type="italic">Vuosttažettiin lea olles sámi kultuvra áibbas dan duohken movt norgga </em><em type="italic">eiseválddit dainna meannudit. Jus sámi kultuvrii eai addojuvvo doarvái </em><em type="italic">buorit eallineavttut Norggas, de dáidá leat oba eahpidahtti ahte </em><em type="italic">nagodivččii go dat ceavzit min ránnjáriikkain. […] Dát lea kultuvra mii </em><em type="italic">oalle muddui bissu dahje duššá dan mielde makkár politihka norgga </em><em type="italic">eiseválddit fievrredit, ja lea áidna kultuvra mii leat dan dilis (NÁČ </em><em type="italic">1984:18: 440). </em></p>
<p>Dán duogážis lea ge earenoamáš dehálaš ahte Norga lea lokten sámi álbmotjoavkku beroštumiid ja bidjan daid sierra paragráfan Vuođđoláhkii, nugo leat oaidnán. Dát <span type="quote">”sámeparagráfa”</span> ferte ipmirduvvot prinsihppajulggaštussan. Dán paragráfa ovdabargguin boahtá ovdan ahte doahpagat <span type="quote" xml:lang="smj">”Giella”</span>, <span type="quote">”Kultuvra”</span> ja <span type="quote">”Servodateallin”</span> galget ipmirduvvot viidát, nugo sámi vuoigatvuođalávdegoddi čilge kulturdoahpaga:</p>
<p><em type="italic">Min čilgehusa mielde lea kultuvra oktasaš norpmat, árvvut, láhttenvuogit </em><em type="italic">ja oktasaš ipmárdusat servodagas. Kultuvra dán oktavuođas siskkilda </em><em type="italic">eallinvugiid, árbevieruid ja dábiid ja oskkolaš dovdamušaid </em>(NÁČ 1984:438) <em type="italic">. </em></p>
<p>Skuvlaoktavuođas lea sámi vuoigatvuođa cealkámuš earenoamáš dehálaš, vaikko vel Vuođđolága §110A daddjo <span type="quote" xml:lang="smj">”Giella”</span> ovttaidlogus, de dat sisttisdoallá iešguđetlágan sámegielaid dahje suopmaniid. Ja dat muitala juo iešalddis ahte dát lea beaivválaš politihkas oalle hástaleaddji bargu. <em type="bold">1.6 SÁMI OAHPPOPLÁNA – EAMIÁLBMOGA </em></p>
<p xml:lang="deu"><em type="bold">OAHPAHUSVUOIGATVUOĐA DOHKKEHEAPMI </em></p>
<p>Ja mii fertet ge geahččat 1998 Oahpahuslága maŋemus dárkkuhemiid sámi vuoigatvuođaid birra, dáid riikkaidgaskasaš eamiálbmot cealkámušaid duogážis, mat geatnegahttet, ja dan vuođu alde ahte Norga lea dieid cealkámušaid dohkkehan nugo dat dál leat čállojuvvon Vuođđolága 1988 <span type="quote">”sámeparagráfii”</span>. Ja maiddái dat mii min oktavuođas lea buot deháleamos, namalassii 1997 (O97S) sámi oahppoplánat vuođđoskuvlii ja mat dál maŋemus leat ráhkaduvvon, Oahppoplánat vuođđoskuvlii ja joatkkaoahpahussii – Sámi Máhttolokten (ML6S).</p>
<p>Báhpira alde gal orro leamen ahte ovdáneapmi sámiide skuvlasuorggis maid mii dás ovdalis leat govahallan, lea measta juo dadjat dramáhtalaš. Bures 100 jagi dás ovdal ii lean sápmelaččain eará ráđđi go dohkkehit stuoraservodaga skuvlafálaldaga almmá eará liigeortnegiid haga go dan ahte sáhtii sámegiela geavahit veahkkegiellan, nugo mii ovdalis leat muitalan 1880 giellainstruksa birra, <span type="quote">”…jur heahtedilis sáhttá dan giela geavahit”</span>. Otná dilis sáhttet sápmelaččat gáibidit skuvlla mii jođihuvvo earenoamážit heivehuvvon oahppoplánaid mielde, ja oahpahuslága fámuin sáhttet sámi bearrašat gáibidit diekkár oahpahusa, vaikko vel oroše ge buhtis <span type="quote">”dáru”</span> ássanguovllus, dat lea áibbas ON eamiálbmotjulggaštusa 15. artihkkala prinsihpaid mielde, maidda aitto leat čujuhan. 1998 Oahpahuslága sátnádagat orrot ge juste heivehuvvon dán 15. artihkkalii. Dan lága mielde (§ 6-2) lea ohppiin, geat devdet sámi jienastuslogu eavttuid, vuoigatvuohta leahkit <span type="quote">”sápmelažžan”</span> (1969 Vuođđoskuvlalágas daddjui <span type="quote">”sámegiel hállin”</span>), ja sis lea maiddái oktonassii (ovdal galge leat <span type="quote">”unnimusat golmmas”</span>) vuoigatvuohta oažžut sámegiel oahpahusa beroškeahttá gos sii ásset riikkas. <span type="quote">”Sámi guovlluin”</span> (mii dábálaččat lea seamma go sámegiela hálddašanguovlu) lea buot ohppiin, maiddái dain ohppiin geat eai gielalaččat eai ge čearddalaččat leat sápmelaččat, vuoigatvuohta oažžut sámegielas ja sámegillii oahpahusa. Jus leat unnimusat logi oahppi ovtta suohkanis olggobealde sámi guovllu geat gáibidit, de lea suohkan geatnegahttojuvvon láhčit sidjiide oahpahusa sámegielas ja sámegillii (fas § 6-2).</p>
<p>Mii leat Norggas, ja maiddái muhtun eará riikkain, earenoamážit maŋemus 20 – 30 jagiin, oaidnán movt politihkka lea ovdánan dakkár politihkas mii lei juogo njuolgut oktiisuddadanpolitihkka, nugo Norggas, mii galggai čađahuvvot áŋgirit ja dan láhkái ahte dagahii unnimus lági mielde gillámušaid dahje čearddalaš sirrenpolitihkka <em type="italic">a la </em>U.S.A ja Australia reserváhttapolitihkka ja (ovdalaš) <span type="quote" xml:lang="nno">”lapp skal vara lapp”</span>-filosofiija Ruoŧas, dakkár politihkkan mas lea formálalaš dásseárvu ja kultuvrralaš girjáivuohta dahje čearddalaš riggodat vuođđun. Sáhttet gal gávdnot sii ge geat oaivvildit ahte eamiálbmogiid vuoigatvuođat ja nášuvdnastáhtaid geatnegasvuođat eamiálbmogiid ektui leat <em type="italic">bearehaga </em>viidánan. Lassin dasa ahte eamiálbmogiin, prinsihpas goittot, lea vuoigatvuohta ovddidit iežaset vugiid iešguđet surggiin iežaset eavttuid mielde, de lea sámiin ja eará eamiálbmogiin maid, dáid riikkaidgaskasaččat dohkkehuvvon prinsihppacealkámušaid mielde, vejolašvuohta searvat nášuvdnastáhtaid dábálaš politihkalaš, kultuvrralaš ja institušuvdna eallimii, dađi mielde go ieža dan háliidit. Dasto ožžot ge eamiálbmogat <em type="italic">sihke </em>lávkii ja sehkkii. Jus dien láhkái geahččá ovdáneami, de lea ágga muittuhit ahte norgga skuvlapolitihkka sápmelaččaid ektui doaimmahuvvui badjel 200 jagi nu ahte sámit eai ožžon <em type="italic">eai </em>lávkii <em type="italic">eai ge </em>sehkkii. </p>
<p>Nugo dávjá dáhpáhuvvá ge, de lea maiddái dán oktavuođas váttis oažžut oahpu ja duohta eallima heivet oktii. Sáhttá leat váttis deavdit sihke lávkka ja seahka. Mii leat ipmirdan ahte lea politihkalaš dáhttu norgga servodagas formálalaččat dohkkehit vuoigatvuođaid mat sámiin leat nugo eamiálbmot ja čuovvolit geatnegasvuođaid mat stáhtas leat dán eamiálbmoga ektui. Muhto man muddui nagodit mii duohta politihkkii bidjat diekkár sisdoalu, ja láhčit dili nu ahte sáhttá diekkár politihka čađahit, gos duohtandahkat dan áigumuša ahte galgá leat seammaárvosaš skuvla sápmelaččaide, mii lea huksejuvvon sin eavttuide? Ja man guhkás lea mis dáhttu mannat go galggašeimmet prinsihpain ráhkadit doaimmaid?</p>
<p>Digaštallamat ja riiddut mat gusket daid vuoigatvuođaide mat sápmelaččain nugo eamiálbmogis leat eatnamiidda ja čáziide, čájehit bures makkár váttisvuođain dás lea sáhka (Skogøy 1999).</p>
<p>Go Hirvonen ja Keskitalo (2004) árvvoštalaiga OM06S ovddeš oahppoplánaid ja</p>
<p>O97S, de soai gohčodeigga sámi skuvllaid maŋŋá O97S symfoniijan mas ii leat loahppaoassi. Muhto go geahččá Schuberta dovddus ja alladit máidnojuvvon 8. symfoniija, mas leat dušše guokte dan dábálaš njealji oasis, de eai lean O97S guokte vuosttaš symfoniijaoasi ge rámidanveara. Jus veaháš luovvasit dulkot</p>
<p>Hirvonen ja Keskitalo árvvoštallama, de sáhttit dadjat ahte ii iešalddis O97S dokumeanta ge, mii lea formálalaš oahppoplána (gč. Kap. 4 maŋŋelis), lean nu buorre ahte dan livččii sáhttán navdit vuosttaš sátsan, ja movt leat heivehan ja váldán atnui dán vuosttaš sámi oahppoplána, lea dego 2.sátsa. Muhto ii goabbáge diein sátssain olat Hirvonen ja Keskitalo mielas moktege Schuberta dássái. Ja dasa lassin váilot guokte maŋemus sátssa oalát.</p>
<p>OM06S lea min mielas bargu man bokte geahččalit dahkat ođđa ja buoret vuosttaš sátssa. Ja dasa lassin sáhttá leat nu ahte daid eará doaimmaid ulbmil Sámi</p>
<p>Máhttoloktemis, mat gusket dasa movt atnui váldit iešalddis oahppoplána, lea geahččalit buoridit nuppi sátssa. Jus mii ain čuovvut dán metafora, de sáhttit iežamet árvvoštallama navdit dakkár systemáhtalaš bargun man ulbmil lea guorahallat leat go diet guokte ođđa vuosttaš sátssa duođai šaddan buorebun, ja lea go nu ahte mii orrot oaidnime dan guovtti eará sátssa birrasárgumiid. Ja easka de go daid oaidnit, de sáhttit dadjat leat go sápmelaččat nugo eamiálbmot olahan dan áigumuša ahte leat ožžon ovttaárvosaš skuvlla mii lea huksejuvvon sin iežaset eavttuide. <em type="bold">1.7 SÁMI OAHPPOPLÁNA HÁBMEN JA ATNUIVÁLDIN – </em></p>
<p xml:lang="deu"><em type="bold">EARENOAMÁŠ HÁSTALUSAT </em></p>
<p>Nugo daddjojuvvon de leat Norggas almmolaččat dohkkehan ahte sápmelaččat leat <em type="italic">okta </em>álbmot mii maiddái lea dán riikka ja ránnjáriikkaid eamiálbmot. Movt galgá dasto skuvla ja oahpahus lágiduvvot dán álbmogii – álbmoga iežas eavttuid mielde? </p>
<p>Dat mii lea leamaš sápmelaččaid birgema dovdomearkan, mii čájeha movt sii historjjálaččat leat ceavzán, lea ahte sis leamaš máhttu geavahit arktalaš guovlluid luondduvalljugasvuođaid dakkár guovlluin gos buvttadeapmi juohke eanabihtá ektui lea hui vánis. Dáppe elle sápmelaččat guhká almmá gilvaleddjiid haga. Sii huksejedje organiseren- ja materiálavugiid iežaset servodagaide mat ledje vuođđuduvvon smávva siiddaide, mat dahke vejolažžan bargat hui máŋggalágan bargguid iešguđet áiggi jagis, nu ahte iešguđetlágan luondduvalljodagaid sáhtii ávkin atnit stuora viidodagain. Dákkár olmmošjoavkkuid mihtilmasvuohta lea ahte sii hárve organiserejit iežaset stuora ovttadagaide mat livčče gievrrabut caggat vejolaš olggobeale sisabahkkemiid, ležže dal dat militeara, ekonomalaš dahje kultuvrralaš organiseremat, dahje – áinnas buot diet juogaládje ovttas. Ja go dákkár unna álbmogaš orru nu hirbmat bieđgguid almmá makkárge oktasaš organisašuvnna haga, de lea oalle gáibideaddji guhkit áiggi vuollái doalahit dan dovddu ahte sii leat okta álbmot. Davvikalohta sápmelaččaide lea várra leamaš earenoamáš váttis doalahit dákkár čohkkejeaddji oktavuođa, danin go olggobeale deaddu leamaš nu iešguđetlágan, sihke garasvuođa ja sisdoalu dáfus, ii dušše riikkas riikii, muhto maiddái guovllus guvlui seamma riikkas, ii unnimustá</p>
<p>Norggas.</p>
<p>Boađus das lea ahte sápmelaččat leat juohkásan hui iešguđetlágan joavkkuide, ii dušše geográfalaččat, ássanvuogi ektui ja ekonomalaččat, muhto maiddái kultuvrra ja giela ektui. Ja sámegiela dilli govvida ge dán dilálašvuođa. Ja danin go oktavuohta sápmelaččaid gaskkas ealáhusdoaimmain guhkit áiggi leamaš nuorttas-oarjjás (mii mearkkaša mearragáddi-siseana), de leat ge oalle unnán suopmanerohusat gaskal norggabeale, ruoŧabeale ja suomabeale sámegielaid, muhto leat hui stuora erohusat davimus sámi suopmanis lulimus sámi suopmanii – namalassii gaskal davvi- ja lullisámegiela, dat erohus lea dego dárogiela ja islándda giela gaskkas (Hætta 1994: 100).</p>
<p>Ja dákkár dilis ii leat ge álki gávdnat sisdoalu ja heivehit dakkár oahpahusa mii buoremus lági mielde ovddasta sámivuođa. Mii lea mii ovttastahttá lullisámi bearraša man ruovttugiella lea juogo dárogiella dahje ruoŧagiella, mearragáttebearrašiin Davvi-Norggas mas lea seammalágan giella ja seammalágan doaimmat go buot eará olbmuin mearragáttiid báikkálaš servodagain, doaibmi sámegielat bearrašiin Guovdageainnus dahje Ohcejogas, dahje boazodoallobearrašiin guovddáš sámi báikkis Finnmárkkus? Ii sis leat oktasaš giella, vaikko vel buohkat humaše ge sámegiela, eallinvuođđu lea hui iešguđetlágan ja sii ellet ja orrot iešguđetlágan ássanbáikkiin miehtá riikka.</p>
<p>Dása ferte gal lasihuvvot ahte dákkár gažaldagaid maid mii dás divvut, sáhtášii seamma bures maid divvut vaikko guđelágan eará olmmošjoavkkuid ektui, nugo mat eará ruoŧŧelaččaide ja norgalaččaide. Jus mii váldit eret sápmelaččaid, kveanaid ja olmmošjoavkkuid geat maŋit áiggiid leat fárren Norgii, de lea nu ahte dat mat de báhcet dušše <span type="quote" xml:lang="vep">”norgalažžan”</span> eai leat moktege juste seammalágan olmmošjoavku daid mállet mihtuid mielde maid mii dás ovdalis leat geavahan. Lea go dasto ágga gáibidit ahte unnitloguálbmot, eamiálbmot, galgá leat eanet ovttalágan go stuoraservodaga álbmot? Ii soaitte leat ágga dien gáibidit, muhto gielalaš, kultuvrralaš, geográfalaš etc. erohusat sáhttet leat stuorábut. Soaitá leat nu ahte ferte leat juogalágán unnimus dási <span type="quote">”heahte čoahkesjoavku”</span> mii dárbbašuvvo jus okta joavku galgá nagodit doalahit giela dahje iešvuođadovddu mii čájeha ahte sii leat <span type="quote">”okta álbmot”</span>?</p>
<p>Min bargun dás ii leat dárkilit guorahallat dan mii oaivvilduvvo doahpagiiguin <span type="quote">”sápmelaš”</span> ja <span type="quote">”sámi”</span> . Muhto dat áššit maidda mii leat čujuhan dás, sáhttet govvidit dan man váttis lea ráhkadit <em type="italic">ovtta </em>sámi oahppoplána ja de láhčit dili nu ahte dan sáhttá váldit atnui. Mii fertet doalahit dasa mii lea min bargu, namalassii árvvoštallat sámi oahppoplána mii dál lea anus, OM06S, ja daid doaibmabijuid mat lea jurddašuvvon ásahuvvot danin vai dán oahppoplána galgá sáhttit váldit atnui dan láhkái ahte dat ovddida sápmelaččaid vuoigatvuođa doalahit iežaset sámivuođa ja viidáseappot hukset sámivuhtii, sihke oktonassii ja maiddái oktasaččat. </p>
<p>Diehttelas mii geahččat oalle dárkilit iešalddis oahppoplána sisdoalu, muhto min váldobargun lea árvvoštallat movt dat lea váldojuvvon atnui. Ja de lea ge hui buorre go sáhttá nu viidát go vejolaš várdát daid iešguđet sámi joavkkuid maid várás Máhttolokten galgá váldot atnui. Lassin daid dábálaš erohusaide mat gusket geografiijai, kultuvrii ja ealáhusaid čanastagaide maid mii juo dás ovdalis leat digaštallan, de áigut maid geahččat makkár formálalaš árvoerohusat leat sámi mánáin/ovddasteddjiiguin geat ásset suohkaniin mat leat siskkobealde dahje olggobealde sámegiela hálddašanguovllu. Metodakapihttalis (2. kapihttalis) mii mahccat fas sámi oahppijoavkkuid máŋggašlájatvuhtii. <em type="bold">1.8 ÁRVVOŠTALLANPROŠEAKTA – OANEHAČČAT ČILGEJUVVON. </em></p>
<p>Ovddit kapihttaliin leat mii čielggadan historjjálaš ja servodahkii gullevaš birrasa man siste mii fertet geahččat ja ipmirdit Sámi Máhttoloktema ja dan atnuiváldima.</p>
<p type="listitem">Árvvoštallama bajemusdási ulbmil lea gávnnahit leat go mii lahkoneamen dan áigumuššii ahte galggašii leat seammaárvosaš skuvla ja oahpahus sámi olmmošjoavkkuide Norggas. Dan ulbmila áigut joksat golmmain oasseprošeavttain nugo lea sárgojuvvon ruvttuide dás vuolábealde. stáhta dássái, (departemeanta, Oahpahusdirektevra, fylkkamánnit) ja vulos gitta eaŋkil skuvlla rádjái. Maid guhtege diein iešguđet ásahusain bargá sierra, ja maid sii barget ovttas, ovddidan dihtii vuogádagaid ja bargovugiid mat sihkkarastet diehtojuohkima ja máhtu buot oassálasti beliide mat dása gusket – skuvlajođiheaddjit,  oahpaheaddjit  ja  ovddasteaddjit  –  vai buoremus lági mielde nákcejit váldit atnui OM06S? Dehálaš oassegažaldagat maidda dát oasseprošeakta árvvoštallamis ohcá vástádusaid leat:</p>
<p type="listitem">Movt leat Sámediggi, guovddáš eiseválddit ja skuvlaoamasteaddjit ja skuvlajođiheaddjit ovdagihtii ráhkkanan OM06S oktavuođas?</p>
<p type="listitem">Movt  vuhtiiváldá skuvlaoamasteaddji (fylkasuohkan, suohkan)  iežas formálalaš  rivttiid  ja  geatnegasvuođaid  nu  ahte  buoremus  lági  mielde láhččojuvvo dilli joksat OM06S ulbmiliid?</p>
<p type="listitem">Makkár  eavttuid  ovddideaddji  doaibma  lea  duohtavuođas  Sámedikkis skuvlaoamasteddjiid ektui?</p>
<p>Makkár kvalitehtagáibádusaid ferte skuvlaoamasteaddji deavdit ja makkár bargovierut leat ásahuvvon kvalitehta sihkkarastimii? 2. oasseprošeakta galgá geahččat movt iešguđetlágan váikkuhangaskaoamit earret iešalddis oahppoplána doibmet Sámi Máhttoloktema atnuiváldima oktavuođas. Dán oktavuođas jurddašit oahppogirjjiid ja muđui eará oahppoávdnasiid, ekonomalaš doarjjadoaimmaid ja movt daid organiseret, háhkandoaimmaid ja iešguđetlágan guorahallan ja árvvoštallandoaimmaid. Lea maid dárbu dárkileappot geahčadit skuvlaorganisašuvnna ja oktavuođaid skuvlii – nugo skuvlaoamasteaddji, eandalii dakkár várdánbáikkis gos sáhttá geahččat skuvlla dego <span type="quote">”oahppi organisašuvdnan”</span> (vrd. St.dieđ. nr. 30 [2003-2004], <em type="italic">Kultuvra oahpaheapmái </em>). </p>
<p type="listitem">Muhtun  čuolmmat  dán  oasseprošeavttas  leat  seamma  áigeguovdilat  buot suohkaniidda, ja eará čuolmmat leat fas dakkárat mat guđege suohkanii gusket dađi mielde lea go suohkan sámegiela hálddašanguovllu suohkan vai ii. Guovddáš gažaldagat  maidda  dát  oasseprošeakta  árvvoštallanbarggus  geahččala  ohcat vástádusaid leat:</p>
<p type="listitem">Makkár váikkuhangaskaomiid deattuhit skuvlajođiheaddjit ja skuvlaoamasteaddji go galget ovddidit sámi  skuvlla gos oahppu čađahuvvo?</p>
<p type="listitem">Movt  hálddaša  skuvlaoamasteaddji  dan  ahte  (vejolaččat)  váilot oahpponeavvut sámegillii?</p>
<p type="listitem">Movt organisere skuvlaoamasteaddji ja skuvla sámi skuvlla ja ovttagielat dáru ruovttuid oktavuođa ja ovttasbarggu? (Guoská hálddašansuohkaniidda.)</p>
<p type="listitem">Makkár  diehtu  lea  skuvlaoamasteaddjis  iežas  ovddasvástádusa  birra  mii guoská sámegieloahpaheapmái? (Guoská unnán hálddašansuohkaniidda.)</p>
<p type="listitem">Movt doaibmá stuorát iešmearridanriekti skuvlaoamasteddjiid mielas go guoská  dasa  ahte  ovddidit  ođđa  ovttasbargooktavuođaid  eará skuvlaoamasteddjiiguin?</p>
<p type="listitem">Movt lea ja movt ovdána oktavuohta Sámedikki ja daid iešguđet skuvllaid oamasteddjiid gaskka?</p>
<p>Movt váikkuha dat ahte skuvlaoamasteaddjis lea stuorát formálalaš ovddasvástádus sámegiel oahpaheapmái oahpaheami kvalitehtii ja skuvlla ja ruovttu oktavuhtii? 3. oasseprošeavttas lea iešalddis oahppoplána, OM06S, guovddážis. Lea go oahppoplánas, ja man muddui lea das duohtavuođas sámi sisdoallu dahje lea go eanet dan guvlui movt Lund (2003: 58) lea gohčodan O97S, ” norgga skuvlla bealle sámi variánta”. Ii leat dán árvvoštallanprošeavtta bargun dárkileappot dieid áššiid guorahallat. Liikká fertet doaivut ahte oahppoplána <span type="quote">”sámi hápmi”</span> sáhttá váikkuhit dasa movt plána vuostáiváldojuvvo ja ipmirduvvo, ja nu das sáhttá leat ollu dadjamuš dasa movt plána váldojuvvo atnui. Danin mii árvvoštallat veaháš</p>
<p>OM06S sihke ovddit plána, O97S oktavuođas ja maiddái norgga oahppoplána</p>
<p>LK06 ektui.</p>
<p>Bargonávccaid geažil áigut mii fágaplánaoasi árvvoštallamis gáržžidit OM06S árvvoštallama dušše <em type="italic">sámegiel </em>oahppoplánaide ja <em type="italic">servodatfágii </em>mii lea čađat mielde. Dasa lassin dáhttut árvvoštallamis geahččat dárkileappot plána fágaidgaskasaš osiid, nugo <em type="italic">heivehuvvon oahpahus, ohppiidárvvoštallan </em>ja <em type="italic">vuođđogálggat </em>. </p>
<p type="listitem">Dehálaš  eanet konkrehta gažaldagat maid árvvoštallan geahččala čuvget leat:</p>
<p type="listitem">Movt dulkojit oahpaheaddjit OM06S iešguđet válljejuvvon fágain, ja movt dat boahtá ovdan skuvllaid iežaset plánain?</p>
<p type="listitem">Movt barget oahpaheaddjit smávvet oahppoplána gealboulbmiliid, ja movt diekkár eanet detálja ulbmilat (oahpahanbargoáiggit /-áigodagat, oahpahanfáttát jna.) geavahuvvojit árvvoštallanbarggus?</p>
<p type="listitem">Man muddui leat oahpponeavvut mat leat gávdnamis heivehuvvon OM06S hástalusaide?</p>
<p type="listitem">Man  láhkái  láhčet  oahpaheaddjit  dili  heivehuvvon  oahpaheapmái  fágain main  dás  lea  sáhka,  ja  movt  sii  čuovvolit  ja  árvvoštallet  iežaset  ohppiid bargguid?</p>
<p type="listitem">Váikkuha go OM06S moktege rievdadit oahpaheddjiid jurddašeami ja oahpahanmálle, ja jus dan dahká, man muddui?</p>
<p type="listitem">Man  ollu  fuomášumi  giddejit  oahpaheaddjit  dasa  ahte  ovddidit  iežaset ohppiid vuođđogálggaid, ja movt sii ipmirdit ja dulkojit daid iešguđetlágan fágaid barggadettiin?</p>
<p type="listitem">Movt oahpaheaddjit smávvejit vuođđogálggaid joksama ulbmiliid?</p>
<p type="listitem">Movt ráhkkanit oahpaheaddjit  ovddidit  vuođđogálggaid,  ja  movt  sii čuovvolit ja árvvoštallat man muddui oahppit leat ovddidan daid gálggaid?</p>
<p type="listitem">Man muddui orrot oahpaheddjiid mielas gealboulbmilat, nugo dat leat čállojuvvon, leamen doarvái vuođđun loahppaárvvoštallamii?</p>
<p type="listitem">Makkár vuogádaga  lea  skuvla  huksen  vuođđun  loahppaárvvoštallama čađaheapmái, ja man muddui lea diet vuogádat oassin skuvlla doaimmas?</p>
<p>Movt vásihit oahppit ja váhnemat Sámi Máhttoloktema 2006? <em type="bold">1.9 ÁRVVOŠTALLANBARGU VIIDÁSEAPPOT </em></p>
<p>Dán árvvoštallanprošeavtta vuosttaš raporttas áigut mii guoskkahallat dušše unnit oasi dutkangažaldagain maid dás leat buktán ovdan. Go maŋŋonii vejolašvuohta beassat geahčadit kvantitatiiva materiálaid, de eat dán háve sáhte daid atnit ávkin.</p>
<p>Dáid kvantitatiiva materiálaid analyseren šaddá dehálaš oassin prošeavtta boahtte raporttas. Empiristalaš vuođđun dasa mii ovdanbuktojuvvo dán raporttas, leat jearahallamat guoskevaš ásahusaiguin lahkonaddan dihtii váttisvuođaide mat leat 1. ja 2. oasseprošeavttas, ja leat sisdoalloanalysat ja girjjálašvuođalohkamat maid ulbmil lea árvvoštallat iešalddis OM06S nugo oahppoplána 3. oasseprošeavtta rámma siste.</p>
<p>Čuovvovaččat áigut vuos oanehis metodakapihttalis, 2.kapihttalis, lahkonaddat dan empiria metodalaš vuđđui mii ovdanbuktojuvvo. Diet ovdanbuktin, ságaskuššan ja analysa čilgejuvvo guovtti stuorát kapihttaliin. Váttisvuođat mat ráhkadit čuolmmaid mat čatnasit 1. ja 2. oasseprošeavttaide, ja mat fáttáid dáfus gusket ollu oktii, gieđahallojuvvojit 3. kapihttalis. Analysat mat dán rádjái leat dahkkon ja iešalddis oahppoplána leat 4. kapihttalis dán raporttas. Ja loahpalaččat loahpahuvvo raporta čoahkkáigeasuin, mii lea 5. kapihtal. <em type="bold">2. </em></p>
<p xml:lang="nob"><em type="bold">DUTKAMII LAHKONADDAN </em></p>
<p xml:lang="nno"><em type="italic">Kitt Lyngsnes, Britt Kramvig og Karl Jan Solstad </em><em type="bold">2.1 </em></p>
<p xml:lang="deu"><em type="bold">ÁLGGAHUS </em></p>
<p>Mii leat álgokapihttalis (1.1 čuoggás) kommenteren veaháš oppalaččat skuvlanuppástusaid árvvoštallama ja earenoamážit min árvvoštallanbarggu.</p>
<p>Loahpas dien álgokapihttalis (1.8 čuoggás) čájeheimmet iežamet prošeaktabargomálle, mas leat golbma oasseprošeavtta, ja gesiimet ovdan dehálaš dutkangažaldagaid maid min árvvoštallanbargu galgá geahččalit čuvget. Dás mii áigut eanet dárkilvuođain čilget dan dutkan- ja árvvoštallanvuogi maid mii leat válljen dán bargui. Mii áigut das viidáseappot maid čiekŋaleappot čilget dan váttisvuođa maid mii sáhttit gohčodit <span type="quote">”sámi universa”</span>. Dán ferte hui čielgasit nákcet oaidnit, sihke danin vai nagoda ipmirdit prošeavtta kártenoasi ja maiddái danin vai nákce kasusguorahallamiid vuohkkasit válljet. Dát raporta lea eanas vuođđuduvvon dokumeanttaid lohkamii ja oasseváldiid jearahallamiidda. Danin áigut ge loahpageahčen dán kapihttala geahčadit muhtun fágalaš hástalusaid maiguin deaivida dakkár jearahallandilálašvuođain go mis leat dán barggus.</p>
<p>Árvvoštallanprošeavttas, mii geahčada Sámi Máhttoloktema atnuiváldima, leat golbma oasseprošeavtta. 1. oasseprošeakta čalmmustahttá makkár ráhkkanemiid skuvlaoamasteaddjit ja eará oassálastit (nugo Sámediggi ja fylkkamánnit) leat dahkan Sámi Máhttoloktema (OM06-S) atnuiváldima oktavuođas ja makkár kvalitehta dain lea. 2. oasseprošeakta geahččala čuvget man muddui OM06-S gullevaš váikkuhangaskaoamit (earret oahppoplána) doibmet skuvlabargguin stivrejeaddjin, ja 3. oasseprošeakta gidde fuomášumi dasa movt iešalddis oahppoplána doaibmá sámi ohppiid pedagogalaš bargguin stivrejeaddjin. Dieđuid guđege oasseprošektii leat čohkken gažadanskoviin, dokumeanttaid guorahallamiin ja kvalitatiiva jearahallamiin.</p>
<p>Áigodagas dan rájes oaččuimet árvvoštallanbarggu ja dassážii dát raporta čállojuvvo, leat dáhpáhuvvan muhtun nuppástusat álgoplána ektui movt árvvoštallat OM06-S atnuiváldima. Dat guoská earet eará dasa makkár sadji prošeavttas lea dan kvantitatiiva oktasašsurveyas mii čađahuvvo máhttoloktema árvvoštallamis. Danin mii dán kapihttalis čilget vuos oanehaččat dieđuidčohkkema nugo dat álggos lei jurddašuvvon čađahuvvot, iešguđetlágan fáktoriid mat leat dagahan ahte leat šaddan earaládje dađistaga bargat ja makkár váikkuhusat dain rievdadusain leamaš, ja dasto easka čilget eanet vuđolaččat iskkademiid maid dieđuid mii ovdanbuktit dan barggadettiin raporttas. <em type="bold">2.2 </em></p>
<p xml:lang="vep"><em type="bold">SKUVLANUPPÁSTUSAID ÁRVVOŠTALLAN </em></p>
<p>Dutkangirjjálašvuođas gávdná ollu čilgehusaid dasa mii árvvoštallan lea, ja nu maiddái makkár lahkonaddanvuogit galget leat vuođđun árvvoštallanbarggus (Patton 2008; Sverdrup 2002). Árvvoštallanbargu galgá ohcat vástádusaid barggaheaddji gažaldagaide. Iešguđetlágan lahkonaddanvuogit buktet áinnas vástádusaid iešguđetlágan gažaldagaide. (Kvitastein 2002), ja bajemusdási gažaldat formatiiva árvvoštallamiin dahje proseassaárvvoštallamiin lea dávjá dan ahte lea go son doaibma dahje prográmma rievttes bálgá alde. Árvvoštallandutki doaibma lea ge dasto bargat dan doaivaga vuođul ahte dat lea rievttes bálgá alde, doaimma ulbmiliid ektui (ibid: 9)</p>
<p>Máhttoloktema árvvoštallama gilvonjuolggadusain (Ášši 2006/4133) biddjojuvvo eaktun ahte prošeavttain galget ráhkaduvvot barggadettiin raporttat. OM06S lea biddjojuvvon njeallje -vihtta jagi bargun. Dat addá dakkár vejolašvuođa maid</p>
<p>Chilemsky (1997) gohčoda árvvoštallanbarggu <em type="italic">ovdánanvárdádallamin. </em>Go oažžu ruovttoluotta dieđuid das movt nuppástusain manná, de lea áššáiguoskevaš oasseváldiin vejolašvuohta heivejit dulkomiid, ovddidit/rievdadit/lasihit oahppoávdnasiid, vuoruhit gealboovddideami etc. Danin doaibmá ge árvvoštallan sihke duođaštussan dasa movt nuppástus lea doaibman, ja maiddái muhtun muddui atnuiváldindoarjjan (Kvitastein 2002:101). </p>
<p>Juohke plánejuvvon bargorievdadus skuvllas ferte čađahuvvot váttis duohtavuođas, dakkár duohta eallimis mii maid čađat rievdá, maiddái olggobealde dákkár plánejuvvon ođđa doaimmaid. Ja lassin dasa boahtá vel dat ahte iešalddis dákkár ođđa doaimmat maid dáhttu guorahallat, daid atnuiváldin, ja makkár vejolaš bohtosat dain leat oktasaš ulbmilolaheapmái, leat dávjá ovttastuvvon váttisvuođat.</p>
<p>Sámi Máhttolokten lea maid juste diekkár ášši. Dat mii dán barggu dahká earenoamáš váttisin, lea ahte leat nu máŋggalágan eavttut maid vuođul bargu galgá jođihuvvot, ja nu máŋggalágan joavkkut maiddá oahppoplána galgá váldojuvvot atnui. Haug (2001: 419) čujuha ahte das maid ieš navdá <span type="quote">”ovttastuvvon eatnamat”</span> lea dutkamii vuođđuduvvon árvvoštallamis dat árvu ahte dat sáhttá čorget, systematiseret ja vejolaččat maid čilget dahje lasihit ipmárdusa áššesuorgái.</p>
<p>Árvvoštallan gal ii sáhte jur njuolgut čoavdit hástalusaid maid ođđa doaimmat dahje nuppástusat buktet, muhto dat sáhttá veahkehit oažžut buoret ipmárdusa das movt diekkár proseassat dáhpáhuvvet. Dat lea áibbas daid oppalaš čilgehusaid mielde mat muitalit movt dutkan sáhttá váikkuhit buoret bargovugiid skuvlii (čuokkis 1.1). Danin ii sáhte ge vuordit ahte dakkár nuppástusa dahje <span type="quote">”doaibmapáhka”</span> go Máhttoloktema árvvoštallan, dahje muhtun dan osiid árvvoštallan, sáhtášii addit dakkár vástádusaid go ahte dat lea <span type="quote">”earenoamáš bures lihkostuvvan”</span> dahje <span type="quote" xml:lang="rmf">”fiásko”</span>. Dat masa árvvoštallan sáhttá leat veahkkin, lea oažžut eanet ipmárdusa dasa makkár eavttuid ferte deavdit vai váikkuhangaskaomiid doaibma lihkostuvvá.</p>
<p>Man buorre árvvoštallan dákkár ovttastuvvon duogážis šaddá, vuolgá das man buorre fantasiija ja bargonávccat dutkiin leat jearrat buriid gažaldagaid, oažžut vejolašvuođa dutkansuorgái beassat, viežžat dieđuid, ovttastahttit teoriijaid ja dataid, ja loahpalaččat vel gaskkustit bohtosiid bargosuorgái, fágalaš bargoguimmiide ja barggaheddjiide (Almås 1990). Datahivvodat ja daid kvalitehta lea dehálaš mearrideaddji. Šaddá gávdnat guovttebealmieđáhus čovdosa, mas nuppe bealde lea dat datahivvodat maid sávašii oažžut (datahivvodat mas lea válljenvárri, áigi, šládja) daid áššečuolmmaide maidda galggašii čovdosa gávdnat, ja nuppe bealis fas dat datahivvodat ja kvalitehta maid leat vejolaš oažžut. Okta gáržžideapmi lea áigi ja bargonávccat maid lea vejolaš bidjat bargui, muhto nubbi gáržžideapmi lea dat, mii dávjá lea seamma garra gáržžideaddji, mii lea dohkálaš daid olbmuide ja birrasiidda maidda árvvoštallan gusto. Dat ahte mis dán prošeavttas lea dahkamuš smávva ovttadagaiguin main eai leat nu ollu olbmot ja unnitlogu olbmuiguin, nanne dáid váttisvuođaid. <em type="bold">2.3 </em></p>
<p xml:lang="deu"><em type="bold">SÁMI DUTKANKONTEAVSTTA DOVDOMEARKKAT </em></p>
<p>Nugo mii juo leat čujuhan (čuoggás 1.7), de galgá Sámi Máhttolokten atnuiváldojuvvot hui máŋggalágan joavkkuide máŋgga geográfalaš guovllus, ja máŋggaide sámi giellajoavkkuide (davvi-, julev- dahje lullisámegielagiidda) main lea iešguđetlágan persovnnalaš giellaárvu (sámegiella eatnigiella dahje ii) ja geaid váhnemiin/ovddasteddjiin maid lea guhtetlágan gelbbolašvuohta sámegielas.</p>
<p>Dehálaš rámmaeaktu Sámi Máhttoloktemis, mii fievrreduvvo viidáseappot 97</p>
<p>Ođastusas, lea doaba <span type="quote">”sámi guovlu”</span> Oahpahuslága § 6-1 masa maid gullá 1) sámegiela hálddašanguovlu1 ja 2) eará suohkanat dahje oasit suohkaniin maidda</p>
<p>Gonagas stáhtaráđis lea mearridan sierra láhkaásahusa. Sámi guovlluin2 lea buohkain geat leat vuođđoskuvlaagis vuoigatvuohta oažžut <em type="italic">sámegiel </em>oahpahusa <em type="italic">ja </em><em type="italic">sámegillii </em>oahpahusa, ja nu sáhttet ge sii čuovvut OM06S. Olggobeale sámi 1 Sámegiela hálddašanguovllus leat mielde Guovdageainnu suohkan, Kárášjoga, Deanu, Unjárgga ja </p>
<p>Porsáŋggu suohkanat Finnmárkkus, Gáivuona suohkan Tromssa, Divttasvuona suohkan Nordlánddas ja Snoasa suohkan Davvi- Trøndelagas. 2 Prinsihpas sáhttet mis leat <span type="quote">”sámi guovllut”</span>, nugo dát doaba geavahuvvo skuvlalágas, maiddái olggobealde sámegiela hálddašanguovllu suohkaniid, muhto dábálaččat lea <span type="quote">”sámi guovlu”</span> seamma go <span type="quote">”sámegiela hálddašanguovlu”</span>. guovlluid ohppiin lea oktonas vuoigatvuohta oažžut <em type="italic">sámegiel </em>oahpahusa, ja sis lea vuoigatvuohta oažžut oahpahusa <em type="italic">sámegillii </em>jus eanet go logi oahppi seamma suohkanis dan gáibidit (§ 6-2). Joatkkaoahpahusas lea buot sápmelaččain vuoigatvuohta oažžut sámegiel oahpahusa. Mii guoská joatkkaskuvlii, de mearrida skuvlaoamasteaddji guhte skuvla galgá čuovvut sámi oahppoplána. Dasa lassin sáhttá departemeanta addit láhkaásahusa mii dadjá ahte <span type="quote">”… dihto skuvllat dahje luohkát galget fállat sámegiel oahpahusa dahje sámegillii oahpahusa dahje oahpahusa muhtun sámi fágain…”</span> (Oahpahuslága § 6-3 ). </p>
<p>Mii guoská sámi giellafágii, de sáhttet oahppit válljet guovtti fágaplánavariánttain,</p>
<p>Sámegiella 1 dahje Sámegiella 2. Man mohkkái <span type="quote">”sámi ohppiid”</span> ovttastahttin lea, dan sáhttá oaidnit čuovvovaš govvádusas: leat (Málatvuomis, Árborddes ja Snoasas) ja maiddái čielga sámegielat vuođđo- ja joatkkaskuvllat mat leat sámegiela hálddašanguovllus. Dása gullet maid čielga sámi luohkát eará skuvllain (nugo Tromssas). <span type="quote">”Ruovttuskuvla”</span> lea go oktonas oahppit, dahje unnit joavku ohppiin, geain lea sámegiel oahpahus dábálaš suohkanskuvllas, dávjá olggobealde sámi guovllu, muhto mat ožžot veahkkeoahpahusa resursaguovddážiin nugo Árranis dahje Aajeges, juogo gáidosis oahpahemiin dahje eará láhkái.</p>
<p>Ovdamearkkas dás bajábealde leat oktiibuot 48 ruvttu. Muhtun diein ruvttuin ovddastit substrata mas leat áibbas unnán dahje ii oktage ovttadat, muhto maŋŋá go</p>
<p>Snoasa suohkan bođii mielde sámegiela hálddašanguvlui 2008:s, de gávdnojit maid lullisámi oahppit goappešat suohkankategoriijain.</p>
<p>Vaikko ruktoovdamearkkat leat ge ráhkaduvvon dainna ulbmiliin ahte čilget man váttis ášši <span type="quote">”sámi oahppiuniversa”</span> lea, de das maid oaidná muhtun muddui eará dehálaš áššáiguoskevaš ulbmiljoavkkuid kategoriijaid nugo skuvlaoamasteddjiid, skuvllaid, oahpaheddjiid ja váhnemiid.</p>
<p>Sámi dutkansuorgi lea ge dasto hui ovttastuvvon. Dat golbma sámegiela leat hui iešguđetláganat, muhto dain lea juridihkalaččat juste seamma árvu (vrd. bajábealde čuoggáin 1.5 ). Okta informánta čilge ovdamearkkadihte ahte davvisámegielas ja lullisámegielas lea seamma stuora erohus go dárogielas ja duiskkagielas.</p>
<p>Davvisámegielat guovlluin geavahit stuora olmmošjoavkkut sámegiela ealli beaivválaš giellan. Maiddái julevsámegiela geavaha okta unna julevsámi olmmošjovkkoš, mii ássá hui čoahkis Divttasvuonas ealli beaivválaš giellan.</p>
<p>Magga (2002: 14) árvvoštallá ahte leat gaskal 2000 ja 3000 julevsámegiela geavaheaddjit oktiibuot Norggas ja Ruoŧas, main bures bealli ássá norggabealde.</p>
<p>Lullisámegiella lea hui unnán geavahuvvon beaivválaš giellan dan 300 – 500 lullisápmelačča gaskkas geat dan giela máhttet (ibid.: 13), ja geat orrot bieđgguid dego smávva lummain viiddis guovlluin Ruoŧas ja norggabealde Vefsn bái kkis gitta Engerdalii. <em type="bold">2.4 </em></p>
<p xml:lang="deu"><em type="bold">PLÁNEJUVVON DATAČOHKKEN </em></p>
<p>Go dutkankonteaksta ja dutkanobjeakta leat nu váddát ovttastuvvon, de lea dárbu váldit atnui iešguđetlágan metodaid ja datagálduid vai oažžu dakkár gova mii buoremusat govvida dili. Mii leat válljen geavahit máŋga vuogi movt čohkket dieđuid, ja leat dieđuid čohkken máŋggalágan olbmuin, joavkkuin ja institušuvnnain. Sámi Máhttoloktema árvvoštallamis válljiimet čuovvovaš čállosiid lohkat:</p>
<p>OM06S oahppoplánaid dokumeanttaid guorahallat, diehtojuohkinčállosiid mat leat čállojuvvon skuvlaoamasteddjiide, skuvllaide, ohppiide ja váhnemiidda (sihke reivviid/gihppagiid ja dieđuid neahtas), áššáiguoskevaš hálddašanorgánaid čoahkkinreferáhtaid, hálddašandási raporttaid ja váiddaáššiid áššebáhpiriid, ja</p>
<p>Sámedikki Strategalaš oahpponeavvuid ovddidanplána 2009-2012 ja feara makkár eará Sámedikki dokumeanttaid (jahkedieđáhusaid, čielggademiid, smiehttamušaid).</p>
<p>Kártema čađaheimmet gažadanskoviiguin mat sáddejuvvojedje skuvlaoamasted-djiide, vuođđoskuvllaide ja joatkkaskuvllaide main leat sámegiel oahppit, ja informántan ledje oahppit, váhnemat, oahpaheaddjit ja rektorat. (Dieđut maid skuvlaoamasteddjiin oaččuimet, dovddusindahkkojuvvojit prošektii oktasaš kártema oktavuođas maid DPU/HiHm doaimmaha, geahča dás vuolábealde.)</p>
<p>Čiekŋudahttin guorahallan, mii lei kvalitatiiva jearahallan mas gažadeimmet oahpaheddjiid, ohppiid, váhnemiid, rektoriid, skuvlaoamasteddjiid ja iešguđet hálddašandási ovddasteddjiid, sihke sámegiela hálddašanguovllus ja dan guovllu olggobealde, ja sihke vuođđoskuvllaid ja joatkkaskuvllaid.</p>
<p>Dutkanlahkonaddamis leat ge mii lágidan iešguđetlágan trianguleremiid (Hammersley ja Atkinson 1996). Datačohkken čađahuvvo iešguđet áiggiid ja nu maiddái OM06S atnuiváldima iešguđet dásiin. Iešguđet informánttaid oainnuid ja čilgehusaid seamma áššái čohkket iešguđetlágan čohkkenvugiiguin, ja máŋga dutki leat mielde dieđuid čohkkemis ja analysain. Dien láhkái vuhtiiváldit sihke datagáldotriangulerema, metodatriangulerema ja dutkantriangulerema. Dien láhkái mii beassat čuvget sámi oahpahusa máŋgga bealis, ja oažžut dievaslaš gova</p>
<p>OM06S iešguđet beliin. Dasa lassin váikkuha dákkár trianguleren dasa ahte dutkama válddahallan nannejuvvo (ibid: 259). <em type="bold">2.5 </em></p>
<p xml:lang="deu"><em type="bold">DATAČOHKKEN NJUKČAMÁNU RÁDJÁI 2009 </em></p>
<p>Álgoplána mielde livčče <em type="italic">dokumeanttaid lohkamat </em>galgan čađahuvvot 2008:s. Dat leat čađahuvvon ja biddjojuvvojit ovdan dás maŋŋelis 3. kapihttalis. </p>
<p><em type="italic">Kártendatat </em>masa maid gullá OM06S atnuiváldin galggai álgoplána mielde ollislaččat čađahuvvot nugo oktasašsurvey (Del III) maid DPU/HiHm galggai jođihit 2007- 2010 áigodagas. 2008 giđa mearriduvvui ahte min prošeakta galggai leat ovddasvástideaddji čohkket </p>
<p>OM06S kártendieđuid, ohppiin, váhnenovddasteddjiin, oahpaheddjiin ja rektoriin, muhto sámigullevaš dieđuid čohkken skuvlaoamasteaddjiid dásis ain galggai dáhpáhuvvat dan stuora Del III-prošeavttas. Plánen ja sierra survey gárvvisteapmi, masa maid gullá jorgalanbargu ja dat ahte oažžut personsuodjalanáittardeaddjis dohkkeheami, dagahii ahte elektrovnnalaš gažadanskoviid sáddiimet easka maŋŋičavčča 2008, ja dat ii leat vel oalát loahpahuvvon, danin go leat máŋga muittuhusa sáddejuvvon. Danin eai ollen dien iskkadeami dieđut áiggil midjiide ja nu eat sáhttán daid váldit mielde dán raportii. Muhto DPU/HiHm oktasašsurvey kártendieđut skuvlaoamasteddjiin, main leat mielde suohkanat ja fylkasuohkanat gos leat sámi oahppit, gal ledje gárvásat.</p>
<p>Muhto mii leat liikká válljen daid maid diktit leahket boahtte raportii, vai sáhttit oktasaččat čalmmustahttit čohkkejuvvon kvantitatiiva materiálaid prošeavtta vuosttaš dásis. Danin čállit maid easka boahtte prošeaktaraporttas dan movt mii leat válljen ja makkár metodaid leat válljen prošeavtta kártenoasis.</p>
<p><em type="italic">Čiekŋudahttin- </em>ja <em type="italic">kasuslohkan </em>galggai čađahuvvot vuosttaš geardde 2008 čavčča ja maŋemus geardde 2010 čavčča. Vuosttaš datačohkken maŋŋonii veaháš danin go lei plánejuvvon ahte survey galggai álggos čađahuvvot. Almmatge mii álggaheimmet jearahallamiid maŋŋičavčča 2008. Dieđuidčohkken hálddašandásis lea čađahuvvon, ja mii leat bargamin eará informánttaiguin. Muhtun guovlluin lea leamaš veaháš váttis oažžut ságaide daid informánttaid maid leimmet áigon jearahallat dakkár áigái mii midjiide livččii heiven. Danin leat dieđuidčohkkemii geavahan veaháš eanet áiggi go álggos leimmet plánen. Dán raporttas čilget dan mii válganii hálddašandási jearahallamiin. </p>
<p>Ollu dain dutkangažaldagain maid álgokapihttalis (8. čuoggás) namuheimmet jerrojuvvojit danin vai oažžut ipmárdussii movt iešguđetdási oasseváldit ipmirdit, dulkojit ja atnuiváldet OM06-S, movt leat ráhkkanan ovdagihtii, movt oahpaheapmi čađahuvvo ja movt guhtege oasseváldi vásiha oahpahusa mii fállojuvvo. Danin leat ráhkadan oalle viiddis kvalitatiiva jearahallamiid.</p>
<p>Kvalitatiiva jearahallamat ja ságastallamat leat buorit veahkkeneavvut go galgá oažžut ovdánanproseassain ipmárdusa. Sii geaidda ášši guoská jearahallojuvvojit ja sii <span type="quote">”…čilgejit iežaset vásáhusaid ja iežaset ipmárdusa, ja sii čielggasindahket ja čiekŋudahttet dan makkár várdánviidodat sis lea máilbmái”</span> (Kvale 1997:43). Sámi</p>
<p>Máhttolokten atnuiváldojuvvo sihke dakkár oktavuođain gos ollu lea seammalágan ja maiddái gos leat ollu erohusat. Skuvllat leat maid nu iešguđetláganat, muhtumat áibbas čielga sámi skuvllat davvisámi guovlluin gos leat máŋga čuođi oahppi, ja nuppe geahčen fas dakkár skuvllat main ii leat sámi čanastat ja gos lea dušše okta áidna oahppi geasa oahpahuvvo davvi-, julev- dahje lullisámegiella gáidosisoahpahemiin. Danin lea ge hui mávssolaš beassat gullat oainnuid, árvvoštallamiid, vásáhusaid ja fáktadieđuid buot diekkár oktavuođaid olbmuin.</p>
<p>Buot joavkkuide geat vástidedje jearahallamiid ráhkaduvvojedje semistruktuvrralaš jearahallanláidesteamit. Dat ledje fáddásurggiid mielde hábmejuvvon, muhto lei vejolaš jearrat čuovvolangažaldaga dahje bargat viidáseappot vástideddjiid vástádusaiguin. Dán raporttas ovdanbuktit dušše hálddašandási jearahallandieđuid, danin go eará joavkkuid dieđuidčohkken ii leat vel gárvvistuvvon.</p>
<p>Jearahallamiin leat oktiibuot mielde Sámedikki ja fylkkamánniid ovddasteaddjit, skuvlaoamasteddjiid ovddasteaddjit suohkan- ja fylkadásis, ja maid muhtun válljejuvvon vuođđo- ja joatkkaskuvllaid rektorat ja oahpaheaddjit.</p>
<p>Jearahallamat leat čađahuvvon gárvvisin ráhkaduvvon málle/jearahallanláidesteami mielde ja leat čađahuvvon sihke telefuvnnas ja maiddái njuolga ságastallamiin.</p>
<p>Okta jearahallan (Sámedikki oahpahushálddahusain) čađahuvvui joavkojearahalla-miin mas ledje mielde 4 informántta. Ovtta skuvllas leat dutki čuvvon oahpaheddjiid oktasaš plánenčoahkkima – ja dasa lassin lea maid čađahan joavkojearahallama mas ledje mielde 3-5 oasseváldi oahpaheaddji. <em type="bold">2.6 </em></p>
<p xml:lang="deu"><em type="bold">MOVT JEARAHALLAN DOAIBMÁ INTERSUBJEKTIIVA </em></p>
<p xml:lang="deu"><em type="bold">MÁHTTOBUVTTADEADDJI PROSEASSAN </em></p>
<p>Gielalaš ovdanbuktimat leat, nugo Kaarhus (1999) čujuha, sihke seleheaddjit ja čájeheaddjit. Gielain sáhttá selehit, ja seammás sáhttá gielain maid čájehit hutkáivuođa. Giella lea dahku mii ođđasis hábme ja ásaha ođđa oktavuođaid, ja nu maid ođđa duohtadiliid. Nu dáhpáhuvvá maid jearahallandilálašvuođain. Ii sáhte garvit dan ahte jearahallamat dáhpáhuvvet ságastallan oktavuođas mat ásahit dutkama diehtobuvttadeapmái vuolggabáikki. Jearahallamat leat, dego eará ge ságastallamat maid mii vásihit, <em type="italic">intersubjektiiva máhttobuvttadeaddji proseassat </em>, mat ovdánit dađistaga šiehtadallamis jearahalli ja sin gaskkas geat jearahallamis leat fárus (Kaarhus 1999, Jackson 1998) <em type="italic">. </em>Šiehtadallamat sáhttet leat giddejuvvon dan láhkái ahte jearahallanrávvagat mearridit makkár máhttosuorgi galgá váldot atnui. Dát dagaha ahte dieđut mat buktojuvvojit ovdan dien dilis leat komparatiiva, ja dat lea ge dat metodalaš álggahanvuohki mii dán proseassas lea. Seammás leat mii maid vásihan ahte sii geaid leat jearahallan, leat čujuhan ahte oassi dán suorggi áššečuolmmain sirrejuvvo olggobeallái daid gažaldagaiguin mat báhcet jearakeahttá. Ja go dát lea čuovvolan dutkanprošeakta, de sáhttit muhtun muddui dien ášši váldit vuhtii maŋit jearahallamiin – gos sáhttit gažaldagaid rievdadit – ja nu maiddái rievdadit masa čalmmustahttit. (2010-2011). </p>
<p>Mii leat dasa lassin maid geavahan eanet rabas joavkojearahallamiid. Diekkár jearahallamiin sáhttá dutki buorebut dihtomielalaččat geahččalit ásahit rámma gos sii geaid jearahallá sáhttet váikkuhit dasa man guvlui ságastallan jorrá, ja makkár fáttáid lea dehálaš gieđahallat dan áššesuorggis mii lea jearahallama bajemusdási áššečuolbma. Muhtun muddui gal sáhttá dákkár dilis massit veaháš stivrema.</p>
<p>Muhto seammás dat mielddisbuktá ahte šaddet stuorát variašuvnnat dain fáttain maid gieđahallat guđege jearahallamis. Dien sáhttá navdit metoda <em type="italic">váttisvuohtan </em>, muhto dan sáhttá maid atnit ávkin dan máhttohuksemis mainna lea bargamin. </p>
<p>Čađahuvvon jearahallan ásaha maŋit jearahallamii duogášbirrasa, ja dat váikkuha ja sáhttá rievdadit gažaldagaid ovdanbuktima ja áššečuolmmaid maid galgat digaštallat.</p>
<p>Na maid diet dasto mearkkaša áibbas konkrehtalaččat? Dat sáhttá ovdamearkkadihte mearkkašit dan ahte mii hábmet hypotesaid ovdalaš ságastallamiid vuođul, ja dan ektui movt mii dutkanjoavkkus ovttas leat geahččalan dulkot daid. Dat sáhttet leat dakkár gažaldagat go ovdamearkkadihte <em type="italic">; mun lean </em><em type="italic">ovdalaš ságastallamiin vuohttán ahte … jáhkát go ahte dieid cealkámušaid sáhttá </em><em type="italic">dán láhkái ipmirdit? </em>Analysaevttohusat gárvvistuvvojit buohkaide geat leat mielde, ii dušše gárvves teavsttas, muhto maiddái dađistaga proseassas. Dát dynamihkka jođiha ráhkkanemiid dutkanproseassa boahtte cehkiide. </p>
<p>Berre juo ovdagihtii dahje dutkanproseassa barggadettiin digaštallat ja čielggadit proseassa bargiiguin, namalassii dutkiiguin geat galget čađahit jearahallamiid, ahte makkár várdánviidodaga galgá váldit mielde dutkanprosessii. Dat sáhttet leat dakkár gažaldagat mat gusket dasa makkár ovdagáttut ja makkár oktasaš <span type="quote" xml:lang="kmr">”navdin”</span>-oainnut mis juo ovdagihtii leat, maid guoddit mielddámet dán hárrái maid galgat dutkat, ja makkár oktavuođain diekkár ovdagáttut ja navdimat ellet. Diekkár gažaldagat bággejit min dárkilit suokkardit daid oaivadallamiid mat leat mielde go galgá hukset dutkanobjeavttaid. Dat sáhttet veahkehit min gávnnahit makkár beroštumiide diekkár iešoaivválaš digaštallamat, mat leat mielde hábmemin dutkanobjeavtta, sáhttet leat ávkin, dahje nugo Star (1991) jeara <span type="quote">”gean várás – qui bono”</span>. Geasa leat ávkin dat oktavuođat mat ásahuvvot ja ođđasis ásahuvvot proseassain mat čađahuvvojit? Mii fertet maid áŋgirit alddámet jearrat makkár stuorát historjjálaš duogášáššit leat áššáigullevaččat. Eandalii fertet goit jearrat mii lea mii ii daddjojuvvo, makkár suorgi ja makkár oasseváldit duvdiluvvojit doaresbeallái ja jávohuvvot ja nu maid šaddet midjiide <span type="quote">”oaidnemeahttumin”</span>? Diekkár gažaldagaid lea hui stuora dárbu jearrat dán prošeavttas. Skuvla lea miehtá mannan čuohtejagi leamaš dakkár báiki gos dáruiduhttin lea garrasepmosit dáhpáhuvvan, ja buolvvaid mielde sápmelaččain leat váivves vásáhusat skuvllain nugo institušuvdna. Skuvla lea leamaš dakkár ásahus mii lea duvdán sápmelaččaid doaresbeallái. Dien historjjálaš duogáža fertet mii ipmirdit go leat oktavuođas institušuvnnaiguin, oahpaheddjiiguin ja váhnemiiguin, ja dat mielddisbuktá ahte mis ferte dutkamis leat duogážis olmmošlaš ovddasvástádus go galgat árvvoštallamiin bargat váttis dilálašvuođain.</p>
<p>Mii leat oahppan, eandalii lea Foucault midjiide oahpahan, ahte ii leat vejolaš divvut iežas olggobeallái ja áibbas bealátkeahttá geahččalit analyseret proseassaid ja ságastallamiid main mii, maiddái dutkit, leat oassin. Muhto seammás go dát sáhttá leat veaháš losses vuolggabáiki, de dat sáhttá maid leat stuora hástalussan dutkiide ahte sii fertejit iežaset garraseappot stivret, ja kritihkalaččat geahččat iežamet posišuvnnaid ja ságastallamiid maidda searvat. Go mii ovttas guorahallat makkár molssaeavttut leat gávdnamis, de sáhttit buorebut oaidnit daid máhttobuvttadeaddji proseassaid, mat dáhpáhuvvet ovdamearkkadihte dakkár jearahallan- ja ságastallandilálašvuođain mat leat min dutkamis. <em type="bold">2.7 </em></p>
<p xml:lang="deu"><em type="bold">DUTKANEHTALAŠ SMIEHTTAMUŠAT </em></p>
<p>Juohke dutkanprošeavttas galgá informánttaid gudnálašvuođa vuhtiiváldit. Dat šaddá ge mearrideaddjin daid várdánviidodagaide mat geavahuvvojit, áššečuolmmaide mat ovdanbohtet ja gažaldagaide mat jerrojuvvojit. Dutki galgá vuhtiiváldit informánttaid ja váikkuhusaid maid dutkan sáhttá sidjiide dagahit.</p>
<p>Servodatdutkit bissehallet <span type="quote">”lagasvuođa ja guhkes gaskka gaskkas”</span> (Repstad 1993;</p>
<p>Henriksen ja Vetlesen 2000). Dan oktavuođas leat guokte dehálaš beali maidda ferte giddet fuomášumi, namalassii olmmošjoavku maidda iskkadallan guoská, ja makkár gažaldagaid informánttat galget gierdat oažžut.</p>
<p>Iskkademiid čađaheamis leat mii buoremus lági mielde geahččalan addit olbmuide geaid leat jearahallan dieđuid dan golmma váldonjuolggadusa birra mat galget čuvvojuvvot go dutká olbmuid; namalassii ahte leat ožžon diehttevassii lobi, guovttigaskasašvuođa ja váikkuhusaid birra (Kvale 1997). Dan leat dahkan diehtočállosis ja lobálašvuođajulggaštusaiguin ja maiddái jearahallan dilálašvuođain. Dán bargomálle lea Norsk Samfunnsvitenskapelig Datatjeneste dohkkehan.</p>
<p>Mii guoská unnitloguolbmuid, ja dakkár olbmuid dutkamii mat leat smávva joavkkut maid álkit sáhttá árvidit geat leat, de ferte leat earenoamáš várrogas.</p>
<p>Hessle (1977, 1997) digaštallá muhtun váttisvuođaid maiguin deaivvada go galgá jearahallat smávvá <span type="quote">”rašes”</span> joavkkuid. Son gieđahallá gažaldagaid nugo:</p>
<p xml:lang="swe"><em type="italic">Hur långt ska man driva övertalning till försökspersoner att ställa upp i ett </em><em type="italic">forskningsprosjekt, innan man accepterar en vägran </em>...?” <em type="italic">Hur ska man </em><em type="italic">undvika att aktualisera försøkspersonernas grundproblematik i samband </em><em type="italic">med att man søker upp dem? </em>(Hessle 1977, s. 90.) </p>
<p>Hessle gal ii atte álkis vástádusa dieid gažaldagaide. Liikká lea dehálaš <em type="italic">atnit </em><em type="italic">muittus </em>diekkár mállet gažaldagaid go dutkanoktavuođas váldá oktavuođa ja go jearahallá dahje go earaláhkái čađaha dieđuid čohkkema. <em type="bold">3. </em></p>
<p xml:lang="vep"><em type="bold">VÁLDIT ATNUI OAHPPOPLÁNA </em></p>
<p xml:lang="est"><em type="bold">MÁHTTOLOKTEMII- SÁMI 2006- (OM06S) </em></p>
<p xml:lang="deu"><em type="bold">GEAHČADUVVON HÁLDDAŠANDÁSIS </em></p>
<p><em type="italic">Vigdis Nygaard ja Britt Kramvig </em><em type="bold">3.1 </em></p>
<p xml:lang="deu"><em type="bold">MIHTTOMEARRI </em></p>
<p>Dán kápihttalis áigut mii čilget evaluerema mii lea dahkkon dássážii oasseprošeakta 1 ja 2 prošeaktamodeallas Kápihttal 1. Oasseprošeakta 1 galgá geahččat makkár organisatuvrralaš ja systemalaš rievdadusaid stivrenreforbma</p>
<p>OM06S dagaha. Máhttoloktemis lea okta dehálaš áigumuš ráhkadit stuorát čielggasvuođa mearridanrájáide gaskal bajit eiseválddiid ja skuvlaeaiggádiid nu ahte skuvlaeaiggádat ožžot nannejuvvot iežaset mearridanválddi oahppu ektui.</p>
<p>Oasseprošeavtta áigumuš lea gávnnahit makkár váikkuhusaid dát dagaha sámi sisdollui skuvllas. Dát sisttisdoallá geahččat leago seammalágan doaibmabijut hábmema ja geavaheami ja daid čállojuvvon áigumušaid ektui mat leat reforpmas.</p>
<p>Leago erohus gaskal guovddáš stivrendokumeanttaid, čielggademiid ja áigumušain daid báikkálaš strategiijadokumeanttain?</p>
<p>Oasseprošeakta 2 galgá guorahallat mo ja man dásis doaibmabijut mat leat OM06S leat stivrejeaddjin skuvllain. Lassin ieš oahppoplánii sisttisdollet dát doaibmabijut oahppogirjjiid, skuvlajođiheddjiid doaibmabijuid ja mihttomeriid, iešguđetlágan ekonomalaš doarjjaortnegiid ja eará evalueren- ja veardidandoaimmaid. Dasa lassin áigut mii geahččat skuvlajođiheddjiid organiserema ja plánabarggu mii dahkkui ovdalgo reforbma váldui atnui. Dát kápihttal lea vuosttažettiin vuođđuduvvon jearahallamiidda hálddašandásis. <em type="bold">3.2 </em></p>
<p xml:lang="deu"><em type="bold">SÁMEDIKKI ROLLA </em></p>
<p>Sámedikkis lea oahppoplána § 6-4 mielde, ovddasvástádus ráhkadit oahppoplánaid sámi ohppiide vuođđoskuvllas ja sámegieloahpahusas ja erenoamáš fágaide joatkkaskuvlla oahpahusas. Sámedikkis lea maid ovddasvástádus ráhkadit njuolggadusaid sámi sisdoalu birra dain iešguđege fágasurggiin. Praktihkalaš barggu dán oktavuođas dahká Oahpahus-, giella-, ja kulturossodat. Ossodat vuođđuduvvui 2000:s dallego Sámi oahpahusráđđi heaittihuvvui ja čállingoddi sirdojuvvui Sámedikki hálddahussii. Ossodat lea maiddái Sámedikki politihkalaš čállingoddi.</p>
<p>Bargu oahppoplánaiguin leamaš hui hástaleaddji go našunála ja sámi oahppoplánat eai šaddan oktanaga ráhkaduvvot. Sámedikki Oahpahus-, giella-, ja kulturossodagas lei ovddasvástádus čohkket gulaskuddancealkámušaid našunála plánaide skuvllain mat oahpahit sámegiela. Gulaskuddanbarggu oktavuođas nammaduvvojedje referánsajoavkkut ja bargojoavkkut nu ahte Sámedikkis ledje dihto gulahallanolbmot gielddain. Sámediggi jorgalii ja manai čađa gulaskuddancealkámušaid. Ossodat oaivvildii ahte ii lean buorre ahte skuvllat dušše ožžo cealkit sámi sisdoalu birra eaige ollislaččat našunála plánaid birra.</p>
<p>Vaikke vel bargu álggahuvvuige oktanaga dainna guvttiin plánain, de maŋŋonedje sámi oahppoplánat sakka ja proseassa álggahuvvui boastut. Šattai riidu gaskal</p>
<p>Oahpahusdirektoráhta ja Sámedikki dannego Sámediggi háliidii parallealla iige seamma lágan plánaid.</p>
<p>Dan sadjái go našunála oahppoplánat ledje gárvásat jagi ovdal go váldojedje atnui, de šattai áigodat gaskal dohkkeheami ja ovdal go váldojedje atnui hui oanehaš daid sámi oahppoplánaide, ja dat biddjui fápmui ovdalgo atnui váldin njuolggadusat ledje gárvásat. Hálddahusa mielas lei dat hui heitot, ja Sámediggi oaččui ollu skuvllain jearaldagaid maid ii sáhttán čuovvolit. Easkka geassemánus 2008 lei</p>
<p>Sámedikki mandáhta gárvvis.</p>
<p>Sámediggi fálai diehtojuohkinčoahkkimiid buot suohkaniidda siskkobealde giellahálddašanguovllu čilgen dihtii mii lea erohus gaskal dáru ja sámi oahppoplána. Eai buot suohkanat geavahan dán fálaldaga go muhtin suohkanat ledje juo doallan čoahkkimiid Sámedikkiin. Dasalassin biddjo gulahallanolbmuide, suohkaniin mat ledje mielde gulaskuddanbarggu oktavuođas, bargu juohkit dieđuid atnui váldinbarggu birra vulos organisašuvnnas. Sámediggi leamaš mielde ráhkadeamen diehtojuohkingihppaga, earret eará sámegielfága birra olggobealde hálddašanguovllu.</p>
<p>Sámediggi diehtá ahte oahpaheaddjit geat oahpahit sámegiela, eai leat dássážii ožžon doarvái lassioahpu OM06 birra. Dalle go kursafálaldat bođii našunála oahppoplána birra, de ledje ollu oahpaheaddjit geat válljejedje vuordit kurssa sámi oahppoplána birra.</p>
<p>Dát bohte maŋŋit johtui, ja Sámi allaskuvla lea áiddobeliid álggahan barggu.</p>
<p>Leamaš maid hástalus ahte hálddašangielddat Finnmárkkus leat hággejuvvon máŋgga RSK3, ja ahte dain eai leat prioriterejuvvon kurssat erenoamážit sámi áššiin, muhto dušše dain osiin mii lea oktasaš našunála ja sámi oahppoplánain.</p>
<p>Sámediggi hálddaša iešguđege ekonomalaš doarjjaortnegiid. Buot dát ortnegat leat leamaš ovdal OM06S doaibmagođii -</p>
<p>Giellamovttiidahttinstipeanda ohppiide geain lea sámegielfága joatkkaskuvllas. 2007:s juolluduvvojedje stuorámus stipeanddat, oktiibuot 415 stipeandda, daidda geain lei sámegiella vuosttasgiellan, gaskkamus sturrosaš stipeandda daidda geain lei nubbingiellan, ja unnimus stipeandda daidda geain lei sámegiella amasgiellan, prográmmafágain dahje čiekŋudemiin. -</p>
<p>Stipeanda gelbbolašvuođaloktemii oahpaheddjiide geat oahpahit sámegiela ja sámegillii. Addojuvvui liigedoarjja 2 milliuvnna go Máhttolokten álggahuvvui. -</p>
<p>Doaibmabidjoortnet oahpponeavvobuvttadeapmi sirdojuvvui</p>
<p>Máhttodepartemeanttas Sámediggái 2000:s. Barggu evaluerii FINNUT 2008:s, ja Sámediggi ráhkadii evaluerema vuođul Oahpponeavvobuvttadan strategalašplána.</p>
<p>Go váilot oahpaheaddjit geain lea sámegielgelbbolašvuohta, lea Finnmárkkus biddjon johtui rekrutterenprošeakta oažžun dihtii eambo studeanttaid studeret sámegiela. Sámediggi bargá ovttas Finnmárkku Allaskuvllain, Sámi allaskuvllain,</p>
<p>KS:in ja Finnmárkku Fylkkamánniin.</p>
<p>Sámediggi bargá viidáseappot daid ollu heajos váikkuhusaiguin mat čuožžiledje go heaittihuvvui O97S ja OM06S álggahuvvui. Okta váttisvuohta lea go oahppit geain lea sámegiella nubbingiellan, fertejit čuovvut našunála oahppoplána.</p>
<p>Sámediggi háliida sierra plána oažžut dárogielfágii dáidda ohppiide go otnáš ortnet ii govčča dárbbuid. Dan fágii mas diimmut váldojit, ferte dalle ođđasit veardidit gelbbolašvuođamihtuid. Jus dáid ii sáhte rievdadit, oaivvilda Sámediggi ahte olles diibmojuohkin berre ođđasit árvvoštallot. Dát lea váldon ovdan gulahallančoahkkimiin departemeanttain Go juo našunála oahppoplána lei juo dohkkehuvvon, de ii šaddan digaštallan dárogielfága sisdoalu birra go dát váttisvuođat bohte bajás. ________________________________ 3RSK lea regionála ovttasbargokantuvra skuvla- ja mánáidgárdesuorgái</p>
<p>Finnmárkkus. Leat golbma RSKa fylkkas, RSK Nuorta-Finnmárku, RSK Gaska-</p>
<p>Finnmárku ja RSK Oarje-Finnmárku.</p>
<p>Eai lean doahttalan maid § 6.4 mearkkaša Máhttoloktema ja reforbmabarggu oktavuođas. Danne háliida Sámediggi rievdadit Oahppoplána. Lea maid dárbu ráhkadit njuolggadusaid § 6. Nugo dát paragráfa lea dál, de lea ovttatláhkái dárbu dulkomiidda.</p>
<p>Sullasaš váttisvuohta čuožžilii go sámegiella ja kultuvra fága váldui eret ja oahppit ožžo sámegiela nubbingiellan ja dan bokte ožžo eanet diimmuid. Dát lea muhtin muddui dágahan ahte fága válljejuvvo eret. Joatkkaskuvllain lea sámegiella amasgiellan álkimus oažžut heivet diibmojuohkimii. Go plánejuvvogođii oahppoplána de ii digaštallon almmolaččat mii lea vuođđoskuvllaid ja joatkkaskuvllaid dárbu. Ollu dain váttisvuođain maid mii oaidnit go OM06S váldo atnui, lea Sámedikki oainnu mielde ovdabargu sivvan.</p>
<p>Sámediggi lea dál measta geargan oahppoplánaiguin maŋŋá OM06S.</p>
<p>Historjáfágaplánat váldojit atnui 2009:i čavčča, ja bargojuvvo duodje-oahpuplánain fitnodagain. Dát maŋŋoneamit leat dágahan áibbas konkrehta váttisvuođaid mat leat bohtan ovdan mediijas ahte oahppit Sámi joatkka- ja boazodoalloskuvllas</p>
<p>Guovdageainnus eai dieđe makkár oahppoplána sii galget čuovvut lasáhusoahpus historjjás fidnofága oahppoprográmmas. Sámediggi lea addán dieđu ahte dat galget vuos čuovvut ovddeš oahppoplána.</p>
<p>Sámedikkis ii leat váldi suohkaniid barggu ektui, ja ii leat vejolašvuohta dahkat maidege go sii ovdamearkka dihtii oidnet ahte suohkanat eai oastte doarvái oahppogirjjiid. Ii leat rehálaš ahte Sámediggi galgá bagadit, muhto das ii leat dulkonvejolašvuohta. Sámediggi oaidná maid hástalusaid go skuvlaeaiggádis galgá leat eanet dahkamuš prinsihpaid ektui. Máŋgga suohkanis ii leat šat pedagogalaš jođiheapmi doaimmas ja leat heaittihan skuvlahoavddavirggi. Bargu šaddá danne ovttaskas olbmo duohkai, ja rektorat leat ožžon stuorát ekonomalaš ja pedagogalaš ovddasvástádusa. <em type="bold">3.3 </em></p>
<p xml:lang="vep"><em type="bold">TEOREHTALAŠ VEARDIDEAMIT STIVREMA BIRRA </em></p>
<p>Sámediggi lea dat mii bidjá eavttuid dan ohppui mii addojuvvo, sihke oahppoplána barggu bokte ja juolludeaddji eiseváldin. Sámi váhnemat leat organiserejuvvon sámi váhnenfierpmádaga bokte mas leat gávcci báikkálašsearvvi, ja main lea ollu dadjamuš proseassain mat leat jođus báikkálaš ja politihkalaš dásis. Fylkkamánnis lea bearráigeahččanovddasvástádus su fylkkas ja galgá dasa lassin juohkit dieđuid, sus lea bagadallanovddasvástádus ja galgá hálddašit bearráigeahččanortnegiid.</p>
<p>Skuvlaeaiggádat ja skuvllat leat OM06S bokte ožžon sakka eanet autonomiija – ja rapporteren- ja evaluerengáibádusat dagahit ahte institušuvnnaid prioriteremat leat čađat geahču vuolde.</p>
<p>Dát ollu oasálaččat main lea iešguđetlágan váikkuhanfápmu dagaha ahte mii leat válljen governance-perspektiivvas geahččat daid proseassaide mat leat jođus atnui váldin barggu oktavuođas (Rhodes 1997, Stoker 1998). Dađibahábut váilu mis dárogiel sátni mii heive, muhto governance sáhtašii jorgaluvvot <span type="quote">“fárrolagaidstivren”</span> (Røiseland ja Vabo 2007). Governance čujuha dan guvlui ahte álggahit ja stivret fierpmádaga bokte; seammás lea maid analysareaidu kártet geat duohtavuođas leat oasálastit dihto mearridanproseassain. Stivremadásis mearkkaša dat ahte almmolaš stivren dahkko struktuvrraid bokte gos almmolaš eiseválddit iešguđege dásis barget ovttas oasálastiiguin sihke seamma birrasis, siviila servodagas ja berošteaddjiorganisašuvnnaiguin. Governance-struktuvra sáhttá leat fierpmádat mas leat iešguđetlágan oasálastit main lea oktiigullevašvuohta go barget oktasaš hástalusaiguin ja váttisvuođaiguin, gos ii leat áibbas čielga ja bissovaš hierárkkalaš gaskavuohta daid iešguđege oasálastiiguin, muhto gos fierpmádat muhtin láhkai dagaha almmolaš stivrema (Sørensen ja Torfing 2005).</p>
<p>Čovdosat hábmejuvvojit šiehtadallama ja ságastallama bokte mii dáhpáhuvvá siskkobealde institušonaliserejuvvon oktavuođa norpmaid ja máhttovugiid. Evaluerenbarggu oktavuođas man Sandberg ja Aasen (2008) dahkaba, lea fierpmádatperspektiiva okta dain analysareaidduin mat váldojit atnui. Soai ákkastallaba ahte</p>
<p>Máhttoloktema sáhttá oaidnit dego stivrenreforbma jus geahččá fierpmádatperspektiivvas danne go orru ahte gávdnojit stáhtalaš hábmejuvvon vuordámušat ahte politihkka sáhttá ja berre hábmejuvvot dađistaga dan bokte ahte lea ovttasbarggu gaskal iešguđege oasálastiid.</p>
<p>Dákkár fierpmádatperspektiivvas šaddá politihkkahábmen dalle go vásáhusaid lonuha ja oahppoproseassain gos iešguđege bealálaččat heivehit iežaset nuppiide.</p>
<p>Dát lea dan duohken ahte máhttoproseassat ovdánit váttisvuođaid haga, ja ahte lea doarvái luohttámuš proseassain doalahit oasálaččaid ovttas oktasaš mihttomeari ja áigumuša guvlui. Min boahttevaš bargui lea dehálaš oaidnit ahte gulahallan gaskal daid iešguđege oasálaččaid lea nu nanus go governance-stivren eaktuda, ja ahte jus mii sáhttit fuobmát hehttehusaid ahte oažžut ollu oasseváldiid, galgat oažžut lassi ovttastallama ja ovttasbarggu buot dásiid ja institušuvnnaid gaskka? <em type="bold">3.4 </em></p>
<p xml:lang="vep"><em type="bold">VUOĐĐOÁIGUMUŠAT MÁHTTOLOKTEMIIN </em></p>
<p>Stuorradikke dieđáhusas nr. 30 (2003-2004), <em type="italic">Kultuvra oahppat, </em>čujuhuvvo eavttuide vai skuvllat galget sáhttit čađahit reforpma, lea ahte álggahuvvo ođđa stivrenmodealla. </p>
<p>Ahte skuvllat galget nagodit dan dahkat, dárbbašuvvo systemamolsun mo skuvllat stivrejuvvojit. Našunála eiseválddit galget suovvat stuorát valljivuođa čovdosiidda ja bargovugiide mat válljejuvvojit, nu ahte dat leat heivehuvvon dillái mii guoská oktasaš oahppái, oahpaheaddjái ja skuvlii. Stáhta galgá bidjat mihtu ja bidjat buriid rámmaeavttuid, doarjut ja bagadit. Seammás ferte čájehuvvot luohttámuš skuvlii ja oahpaheddjiide dego profešunealla bargin (op.cit.:3).</p>
<p>Dát rievdamat leat gaskaboddosaččat dáhpáhuvvan muhtin áiggi badjel. 90-logus geahčaduvvui stáhtalaš oahpahussuorggi stivren man bođus lea ahte álggahuvvojedje ollu reforpmat. 1998 Oahpahuslágas, <em type="italic">Láhka vuođđoskuvlla ja </em><em type="italic">joatkkaoahpahusa birra </em>, digaštallojit iešguđege guovddáš stivrenprinsihpat. </p>
<p>Vuođđun biddjo ahte vuoigatvuođalágat ja standárdagáibádusat mat leat lágain galge leat dat deháleamos stivrenreaiddut. Dán vuogi mielde galggai lahkonit mihttu juksat dásseárvosaš oahpahusfálaldaga, beroškeahttá geografiijas, ekonomiijas, sohkabealis ja sosiálalaš gullevašvuođas. Dásseárvu galggai sihkkarastot sierra vuoigatvuođaid bokte, našunála mearriduvvon oahppoplánaid bokte, našunála mearrádusaiguin skuvllaide ja oahpaheddjiid gelbbolašvuohta ja resurssat, oktanaga dainna ahte nannet stáhtalaš bearráigeahču ja váidinlobi.</p>
<p>Organiseren galggai biddjot skuvlaeaiggádiidda. Buohkanassii galggai dát nannet báikkálaš stivrema ja autonomiija.</p>
<p>Stáhtalaš dárkkástusstivren lea maŋŋil dađistaga geahpeduvvon seammás go skuvlaeaiggádiid doaibmanvejolašvuohta galggai nannejuvvot. Dan guovtti almmolaš guorahallamis mat dahkkojedje ovdalgo Máhttolokten álggahuvvui (NAČ 2002:10 ja NAČ 2003 16) deattuhuvvo skuvlaeaiggádiid rolla nannen. Dát mearkkaša ahte skuvlaeaiggádiidda ferte addit gelbbolašvuođa ja fuomášahttit dan lassi ovddasvástádusa. Skuvlaeaiggádiid váldi ja ovddasvástádus lea vel eanet čujuhuvvon Stuoradiggedieđáhusas nr. 30 (2003-2004). Erohus gaskal profešunalla ja politihkalaš stivrema čujuhuvvo dán dokumeanttas ja dahkko válddisirdin guovddáš dásis báikkálaš mearridandássái. Stuorradiggi galgá mearridit našunála mihtu ja skuvlaeaiggádat ja institušuvnnat ožžot dehálaš rollaid dasa mii guoská resurssaid geavahit skuvllain ja defineret sisdoalu, metodaid ja doaibmabijuid. Skuvllat ja oahpaheaddjit ožžot vel eanet friddjavuođa</p>
<p>Máhttoloktema olis ja našunála kvalitehtaveardidansystema ja fylkkamánni bearráigeahččandoaibma fas institušonaliserejuvvo. Dát guokte dási leaba čoavdagat daid stáhtalaš stivrenreidduide. Dasa lassin šaddá evalueren ain eambbo deháleabbo stivrenprinsihppa.</p>
<p type="listitem">Stuoradiggedieđáhus  nr.  31  (2007-2008), Kvalitehta skuvllas, deattuhuvvo ahte oahpahusláhka lea leamaš guovddážis doarjut báikkálaš autonomiija ovdáneami ja ahte Máhttolokten lea nannen dán mihttomeari. Viidáseappot deattuhuvvo ahte lea skuvlaeaiggádiid alde stuorát ovddasvástádus oahpahusa kvalitehta dáfus ja ahte dat eaktuda ahte dan ovttaskas skuvllas lea gelbbolašvuohta mii lea eaktun ahte sáhttit joksat oahpahusmihttuid. Dieđáhusas daddjo viidáseappot ahte lea dehálaš ahte skuvlaeaiggádat álggahit veardidan- ja čuovvolansystemaid ja ahte veahkehit gelbbolašvuođaovdáneami skuvllain. Aiddostahtto ahte</p>
<p type="listitem">skuvlaeaiggádat galget čuovvut mielde boađusveardideami gulahaladettiin skuvllain,</p>
<p type="listitem">suohkaniin galgá leat skuvlafágalaš gelbbolašvuohta suohkanhálddahusas</p>
<p type="listitem">skuvlaeaiggádat galget fállat skuvllaide fágalaš doarjaga, ja ahte</p>
<p type="listitem">skuvlaeaiggádiin lea bagadallan-  ja dárkkistandoaibma ovttaskas skuvlla ektui 3.5</p>
<p xml:lang="vep"><em type="bold">VÁSIHUSAT OAHPPOPLÁNA ATNUI VÁLDIMIS 10-JAGI </em></p>
<p xml:lang="est"><em type="bold">VUOĐĐOSKUVLLAS 1997 SÁMI –O97S </em></p>
<p type="listitem">O97S mearrida ahte vuođđoskuvla galgá leat vuođđuduvvon čuovvovaš servodat- kulturáddejupmái:</p>
<p type="listitem">Ollislažžan  galgá  oahppu  veahkehit  ovddidit  ja  dagahit  seammadássásaš sámi ja dáru gullevašvuođa (O97S:57-58).</p>
<p>Dat galgá ealáskahttit sihke sámi ja dáru kulturárbbi dego seammadássásaš kultuvran.</p>
<p>Mearrádus ahte O97S galggai álggahuvvot buot suohkaniin sámi hálddašanguovllus, bođii fáhkka politihkkáriidda, oahpaheddjiide ja váhnemiidda sámi rádjasuohkaniin dego Gáivutnii, Porsáŋgui, Detnui ja Unjárgii (Pedersen j a</p>
<p>Høgmo 2004). Dain suohkaniin bohte ollu ja garra oainnut – dasa mii guoskkai atnui váldin prosessii ja ieš oahppoplána sisdollui. O97S álggaheapmi bođii dasalassin oktanaga dainna ahte lei jođus almmolaš ja riidoságastallan sámevuoigatvuođalávdegotti evttohusa birra mii lei gulaskuddamis.</p>
<p>Soahtemetaforat ledje áigodagaid dego hávllat báikkálaš aviissain (geahča ovdamearkkadihttiid Kramvig 1999). Lea maid guhkes árbevierru ahte guovtteoaivilvuođa ja vuostevuođaid buktit ovdan almmolašvuođas dáin guovlluin – gos ii álot oainne mo dát doibmet eará oktavuođain. Daid hevii go oaivegávpotmediija oinnii dán ja muitalii ahte sáhttet oktii beaškkehit etnihkalaš riiddu geažil, de ii dárbbašan leat nie mo báikkálaččat oidne dan (Kramvig 1999).</p>
<p>Áigodat gaskal go loahpalaččat gárvvistuvvui O97S ja áigodat go atnui váldin biddjui johtui dagahii ahte máŋggas muhtin dain <span type="quote">“ođđa”</span> sámi suohkaniin eddo.</p>
<p>Dollojedje váhnenčoahkkimat, čállojedje vuosttildeami reivvet, organiserejuvvui skuvlastreaika (Deanus) ja ságastallan loktejuvvui almmolašvuhtii. Vuosttildeamit ledje, nuppi bealis njulgejuvvon meannudanvuohkái ja go eai beassan oaidnit dokumeanttaid ja oasálastit proseassas. Dát dulkojuvvui muhtin oktavuođain dego sámepolitihkalaš fámostallan (Pedersen ja Høgmo 2004).</p>
<p>Gáivuona suohkana váhnenlávdegoddi čáli čuovvovaččat almmustuvvon čállosis4:</p>
<p><em type="italic">Buot váhnemat dovdet ahte departemeantta ii leat váldán sin vuhtii. Mii </em><em type="italic">eat leat goassige beassan cealkit O97 birra ja dan álggahemiin (...). </em></p>
<p><em type="italic">Departemeanta ii galgga iežas á </em><em type="italic">ŋgiruššam in ahte njulget vearredaguid </em><em type="italic">sámi álbmoga vuostá, dahkat ođđa vearredaguid norgga álbmoga </em><em type="italic">vuostá... </em></p>
<p>Stuibmi lei dan prinsihpalaš oasi ja fágaplánaid sisdoalu ektui. Sámi oahppoplána lei vuođđuduvvon dasa mii gohčoduvvui Sámi skuvla. Ollu váhnemat moite dán danne go dat ii soahpan daid stuorra fuolkevuođa ja etnalaš gullevašvuođaide máŋgga guovllus olggobealde guovddáš sámi giliid. Oahppoplána moitojuvvui maid leat heivehuvvon sámi ektui nugo dat lei Sis Finnmárkkus (Pedersen ja</p>
<p>Høgmo 2004).</p>
<p>Deanus álggahedje váhnenvuosttaldeami <span type="quote" xml:lang="nno">“Nei til Sameland”</span> sámi oahppoplánaid bidjat johtui. Váhnemat dolle dasalassin mánáid eret skuvllas muhtin áigodagaid.</p>
<p>Maiddái dán oktavuođas ledje ákkastallamat ahte váhnemat dovde iežaset duvdiluvvon eret, ja ahte válljet sámi gullevašvuođa lea priváhta ášši. Ollugat vásihedje oahppoplána dego etnopolitihkalaš ___________________________________ 4 Nordlys 22.9.1997 prográmman sihke skuvlii, ássiide ja báikkálašservodahkii (Pedersen ja Høgmo 2004). Deanus šattai riidduid geažil 1999:s váikkuhussan ahte vuođđuduvvui</p>
<p>Montesorri-skuvla mas otne (2008) leat 48 oahppi.</p>
<p>Girjjis <em type="italic">Kamp krise og forsoning </em>(Pedersen ja Høgmo 2004:10) muitala okta informánta iežas vuođuštusa go vuostálastá sámegiela geavaheami skuvllas; ..(...) <em type="italic">lea justa danne...dat lei mu eatnigiella.. Dalle go álgen skuvlii golai </em><em type="italic">njeallje jagi ovdalgo áddejin mii dáhpáhuvai. Gudden čázi ja muoraid ja </em><em type="italic">dolastin ja goivon muohttaga. Oahpahusas mun measta in oba </em><em type="italic">oasálastánge. In gille álgit detáljjaiguin, in nagot. Mus ii leat mihkkege </em><em type="italic">vuosteháguid sámivuođa vuostá, muhto in nagot ođđasit fas álgit ja </em><em type="italic">jorgalit nuppi guvlui. Man guhká geavvá ovdalgo mii fas fallehuvvot”. </em></p>
<p>Leat máŋggas olles Sámis geat otne leat gaskal 50 -80 jagi, geat dovdet dákkár vásáhusaid. Eará guovlluin leat rávis albmát muitalan ahte sii fertejedje čuožžut heahpatčiegas juohke beaivvi daid vuosttas jagiid skuvllas danne go eai máhttán dárogiela. Juohke beaivvi, ja almmolašvuođas selggolassii eará ohppiide skuvllas, fertejedje oahppat heahpanit dan giela dihtii mii lei sin vuosttas ja muhtimiidda áidna giella. Dát dagaha čiekŋalis háviid ovtta olbmo eallimis. Ollu bahča dovddut – gos dat máilbmi mii lea áidna máilbmi masa lea gelbbolašvuohta, ii dohkke šat eará go áibbas lágas ja priváhta oktavuođain. Dát lei duogáš manne sámivuohta gáržžiduvvui dušše priváhta birrasiidda, mii dáhpáhuvai máŋgga sámi servodagas, ja maid O97 álggaheapmi fas bohciidahtii.</p>
<p>Dan áigodagas mii lea gollan dan rájes go O97 doaibmagođii ja dassážii go</p>
<p>OM06S dál váldo atnui, leat stuorra rievdamat šaddan dáin rádjaguovllusuohkaniin. Máŋgga rádjaguovllusuohkanis lea otne ain sihke ealáskahttinproseassa jođus, gos dađistaga eanet olbmot oidnet iežaset ovddeš historjjá bearraša ja báikki birra eará láhkai, ja gulahallanproseassa jođus mii ovdána seammás go dekolonialiserejit sámi oahppoprográmmaid ja institušuvnnaid (Balto2009). Lene Hansen (2008) čájeha dáid rievdamiid iežas ođđa gurahallamis</p>
<p>Gáivuona birra mas son ákkastallá ahte báikkálaš ságastallan mii doalahii etnalaš ii-dahje oainnu Gáivuonas, sámi kulturčuožžileami bokte mii dáhpáhuvai go</p>
<p><em type="italic">Riddu-Riđđu-festivála </em>oktavuođas, šattai <span type="quote">“váldon eret iežas guorusvuođas”</span>. Dat jorgaluvvui etnalaš sihke-ja oaidnun, dego báikkálaš deaivvadansadjin sámi-dáru gullevašvuođaide, muhto Gáivuotna mearrasámi guovlun lei vuolggasadjin. </p>
<p>Sullasaš proseassat leat jođus miehtá Sámi dáid áiggiid, muhto ii goluid ja vuostálasvuođaid haga daidda geat gullet daidda. Balto ( 2009) lohka našunála evalueremat leat čájehan ahte buorit áigumušat sámi oahppoplánain ovddidit sámi vuođu skuvllain ii leat lihkostuvvan. Čájehuvvo ahte stuorraservodaga kultuvra ja jurddašanvuohki hástala, maiddái sámi oahpaheaddji. Balto čállá girjjistis iežas vásihusaid ovtta dutkanprográmmas maid sii čađahedje máŋgga sámi skuvllas.</p>
<p type="listitem">Oahpaheaddjit vázze kurssaid ja ožžo bagadeami nu ahte sii ožžo friddja ja sáhtte bargat  konstruktiivalaččat  árbevirolaš  sámi  máhtu  ovdánanbargguin.  Balto ákkastallá ahte árbevirolaš máhtu sáhttá hábmet áigeguovdilis ja relevánta máhttun sámi skuvllaide. Dát ii nanne dušše ohppiid iešdovddu, muhto maiddái oahpaheddjiid gullevašvuođa.</p>
<p type="listitem">Balto ákkastallá viidáseappot ahte jus galgá lihkostuvvat de fertejit muhtin eavttut leat. Vuosttamužžan lea dehálaš ahte guovddáš ja sámi eiseválddit dorjot  duođalaččat.  Báikkálaččat  berrejit  čuovvovaš  eavttut  leat:  Ahte rektorat leat fágalaš jođiheaddjit ovdáneapmái.</p>
<p type="listitem">Ahte oahpaheaddjit ožžot bagadeami.</p>
<p type="listitem">Ahte  oahpaheddjiide  fállo  kursa  (mii  e.e.  gokčá  váilevaš  sámi oahpaheaddjioahpu).</p>
<p type="listitem">Ahte ruovttut (báikkálašservodat) lea mielde.</p>
<p>Ahte buohkat geat barget skuvllas leat oasálastit. <em type="bold">3.6 </em></p>
<p><em type="bold">VÁSIHUSAT OM06S ATNUI VÁLDIN BARGGUS </em><em type="bold">3.6.1 Fylkkamánni rolla </em>Fylkkamánniin Finnmárkkus, Romssas ja Nordlánddas lea dehálaš rolla dan ektui ahte sihkkarastit ahte sámegiela oahppanriekti ii rihkkojuvvo. Dáid maŋimuš áiggiid lea maiddái Davvi-Trøndelaga Fylkkamánni šaddan fárrui. Lea bajásšaddan- ja oahpahusossodat mii bargá dán barggu. Ossodagas lea dábálaččat okta gulahallanolmmoš geas lea ovddasvástádus čuovvut mielde sámegielfálaldaga. </p>
<p>Fylkkamánnis lea sierra ovddasvástádus bagadeapmái ja diehtojuohkimii suohkaniidda, skuvllaide, váhnemiidda, ohppiide ja earáide, ja čađahit bearráigeahčču skuvllain.</p>
<p>Finnmárkku Fylkkamánni lea ráhkadan gihppaga mii čilge sámegiela oahpaheami rivttiid birra ja mo suohkanat galget dahkat go ohcet doarjaga sámegieldiimmuide.</p>
<p>Gihppagis leat maiddái dieđut molssaeaktooahppovugiid birra nugo gáiddusoahpahus, hospiteren ja giellalávgun, ja makkár ovddasvástádus</p>
<p>Sámedikkis lea sámegieloahpahusa ektui. Fylkkamánnit juhket gihppaga.</p>
<p>Finnmárkku Fylkkamánni diehtojuohkki dieđuid mielde leat dieđut ohppiid rivttiid birra oahppat sámegiela dovddus sihke suohkaniin ja skuvllain Finnmárkkus.</p>
<p>Muhto dáđi lulleliidda boahtá dađi unnit dihtet ja lea eanet dárbu dihtojuohkimii.</p>
<p>Lulli-Norgga suohkaniin gos eai ovdal leat leamaš oahppit geain lea vuoigatvuohta sámegieloahpahussii, lea obbalaččat heajut diehtu iežaset geatnegasvuođaide oahpahuslága ektui. Finnmárkku Fylkkamánni geas lea ovddasvástádus juohkit dieđuid suohkaniidda Lulli-Norggas, geavaha ollu áiggi bagadit daid geatnegasvuođaid birra. Fylkkamánnit leat doallan diehtojuohkinčoahkkimiid iežaset fylkkain skuvlabargiide.</p>
<p>Fylkkamánni hálddaša sámegieloahpu doarjjaortnegiid suohkaniidda iežaset fylkkain. Finnmárkku Fylkkamánni hálddaša maiddái doarjjaortnegiid suohkaniidda lulábealde Nordlándda. Gávdnojit guokte doarjjaortnega; okta suohkaniidda sámegiela hálddašanguovllu siskkobealde ja okta olggobealde.</p>
<p>Suohkanat olggobealde hálddašanguovllu rahkadit listtu galle sámi oahppi leat geaid sii doivot álgit čakčii, ja árvalit diibmojuohkima iešguđege joavkkuide. Jus šaddet rievdadit, sáhttá suohkan ohca jagi mielde lassidiimmuid. Buot diimmuin lea seamma mearri, 424 ru. Suohkanat olggobealde hálddašanguovllu, gávcci suohkana ja lassin vel sámeskuvla Loabáhis, ožžot juolludeami erenomáš vuogi mielde. Dát suohkanat ožžot máksojuvvo doarjaga golggotmánus, muhto sáhttet ohcat meroštallojuvvon doarjaga jus juoga dagaha dan.</p>
<p>Fylkkamánni rolla leat bearráigeahččaneiseváldin lea hui dehálaš. Gitta golbma jagi áigi lei Oahpahusdirektoráhtta mii mearridii makkár bearráigeahčču ja makkár guovlluide bearráigeahčču galggai guoskat. Sámegiella lei okta temáin. Maŋŋá dan lea bearráigeahčču organiserejuvvon eará láhkai mas leat sierra temát juohke jagi, ovdamearkka dihtii erenoamášoahpahus temá ovtta jagi. Sámegieloahpahus váldo ovdan dušše jus fylkkamánnii leat boahtán jearaldagat (omd. váhnemiin), ja lea dalle vuoigatvuohta dáhttut skuvlaeaiggádiid čilgejumi. Sámediggi lea cuiggodan ahte lea dárbu eanet systemáhtalaš bearráigehččui sámegieloahpahusa ektui, ja dát šattai áigeguovdilin go digaštallui girjelátna ja buot oahpponeavvut mat leat ráhkaduvvon, muhto eai váldun atnui suohkaniin. 2009 rájes áigu Finnmárkku Fylkkamánni ieš dahkat bearráigeahču skuvllain mat oahpahit sámegillii. Dat šaddá vuos leat čálalaš bearráigeahčču mas guovddážin leat oahpponeavvut ja oahpahusa organiseren.</p>
<p>Ovdalgo OM06S álggahuvvui ožžo fylkkamánnit váidalusaid sámegieloahpahusa birra. Muhtin jearaldagaid ožžot njálmmálaččat váhnemiin ja skuvllain, muhto eanas váttisvuođat čovdojuvvojit skuvladásis. Finnmárkku Fylkkamánni diehtá njealji formála váidalusa birra. Váidaluvvo dat vuohki mo suohkan organisere oahpahusa, ja váhnemat siskkobealde hálddašanguovllu váidalit váilevaš dárogiel oahpahusa. Mátta-Várjjat váhnenfierpmádat lea váidalan guovtte geardde. Váidalus lea sámegieloahpahusa váilevaš diehtojuohkima birra, earret eará makkár diimmuin oahpahus váldo, ja go lea unnán ovttasbargu skuvllaid gaskkas, ja go váilot oahpaheaddjit ja plánat sámegieloahpahusas. Guokte váidalusa Kárášjoga ja Álttá suohkaniin čielggaduvvojit lagabuidda maŋŋelis raporttas.</p>
<p>Fylkkamánni oaidná ahte gielddat rahčet diibmologuid sámegielas oažžut heivet.</p>
<p>Fylkkamánni addá ráđi njuolggadusaid birra, ja sáhttá ohcama bokte suovvat spiehkastit. Diibmojuohkin lea erenoamážit váttisvuohtan olggobealde hálddašanguovllu. Siskkobealde, gos oahppis leat guokte vuosttasgiela, lea álkit oažžut dan heivet. Liikká leat suohkanat olggobealde hálddašanguovllu mat rahčet eanemusat, ja erenoamážit sámi sisdoaluin našunála oahppoplánain. Okta eará hástalus lea rasttildeapmi gaskal vuođđoskuvlla ja joatkkaskuvlla gos ollu sámegiel oahppit heitet. Lea unnán systemáhtalaš diehtu mii lea sivvan dasa, ja livččii dáhttu álggahit dutkama dan birra.</p>
<p>Fylkkamánniin leat sámegiel oahpahusain našunála barggut mat mannet viidábut go fylkka geográfalaš ráját. 1999 rájes lea Finnmárkku Fylkkamánnis leamaš koordinerenovddasvástádus buot gáiddusoahpahussii davvi -sámi vuođđoskuvllain ja joatkkaskuvllain Norggas, ja juogadit diimmuid gielddaide/skuvllaide ohcamiid mielde. Nordlándda Fylkkamánnis lea seamma ovddasvástádus lullisámegiela gáiddusoahpahusa ektui, ja 2008 rájes julevsámegiela gáiddusoahpahusa ektui.</p>
<p>Gáiddusoahpahusas leat guokte oasi, neahttaoahpahus oktan jietna/govvastudioin ja hospiteren.</p>
<p>Eanaš oahpaheaddjin mat leat mielde gáiddusoahpahusas, leat gullevaččat gielddaide siskkobealde hálddašanguovllu (lassin vel Ráisa), ja sis lea buorre gelbbolašvuohta.</p>
<p>Guovdageainnus leat golbma oahpaheaddji ollesáigge mielde gáiddusoahpahusas, ja sáhttá čuožžilit moaitámuš <span type="quote">“addit eret”</span> čeahpes oahpaheddjiid mat vuosttamužžan barget ohppiiguin olggobealde suohkana. Gáiddusoahpahusoahpa-heddjiin leamaš fágalaš seminárat ja barget gelbbolašvuođaloktemiin siskkáldasat.</p>
<p>Dát lea dakkár ovdánahttin mainna lea bargojuvvo ollu hukset bajás ja mas leat studiot daid iešguđege guovddážiin ja dávvirat ovttaskas skuvllain.</p>
<p>Finnmárkku Fylkkamánnis lea maiddái koordinerenovddasvástádus čađahit loahppageahččalemiid davvisámegielas miehtá riikka ja praktihkaš láhčin omd. ohcat sensoriid.</p>
<p>Fylkkamánni juogada dáhkiduvvon studeren lobi fásta vuođđoskuvlla-oahpaheddjiide mat háliidit vuođđooahpu dahje joatkkaoahpu sámegielas.</p>
<p>Dáhkiduvvon lohpi sihkkarastet oahpaheddjiide bálkká go lea studerenvirgelohpi.</p>
<p>Ortnet lea dagahan muhtin hástalusaid go ii leat álot leamaš vejolaš gávdnat kurssaid mat leat heivehuvvon dárbbuide. Lea dárbu lágat gulahallamii Sámi allaskuvllain nu ahte diehtojuohkin sin plánejuvvon kurssaid birra gávdno go lea ohcanáigi ja almmuhanteavsttas. Oahpaheaddjit suohkaniin olggobealde hálddašanguovllu leat sávvan álggahankurssaid sámegillii, muhto dása eai leat</p>
<p>Sámi allaskuvllas návccat čađahit. Dát lea dágahan ahte dáhkiduvvon studeren lobit maid ledje mieđihan eai leat sáhttán geavahuvvot.</p>
<p>Vuođđoskuvlla ohppiidlohku mat válljejuvvon sámegiela (ja erenoamážis dat geat válljejit sámegiela nubbingiellan) njiedjá Finnmárkkus ja Romssas, ja Nordlánddas fas lea leamaš stuorra lassáneapmi. Ođđa suohkaniin main ovdal ii leamaš sámegieloahpahus, lea dárbu oažžut dihtojuohkima fylkkamánnis, ja máŋgii eai dieđe ohppiid vuoigatvuođaid birra sámegiela ohppui. Dan dihtii gávdnojit maid ovdamearkkat ahte rektor lea biehttalan addit sámegieloahpahusa. Danne leatge nannen diehtojuohkima ahte fuomášahttit skuvllaid ja rektoriid válljenvejolašvuođaid birra. Otne lea oahpahus 16-17 vuođđoskuvllas Nordlándda fylkkas oktiibuot sullii 150 ohppiin. Davvi-sámegiella lea stuorimus giellajoavku, nubbin lea julev-sámegiella ja unnimus oahppit leat lulli-sámegielas. Nordlándda</p>
<p>Fylkkamánni oaidná ovdáneami go muhtin sámi oahppit geat leat fárren gilliin guovddáš báikkiide ja gávpotsuohkaniidda, ožžot stuorát fuomášumi sámegieloahpahussii. Fylkkamánni ii leat ožžon njulgestaga váidalusaid, muhto diehtá ovtta ášši birra gos oahppi lea fárren fylkkarájá rastá ja háliidii joatkit sámegielfálaldagain dan ovddeš skuvllas. Dávjá váldet váhnemat oktavuođa fylkkamánniin gullandihti vuoigatvuođaid birra. Go ii leat dohkálaš fálaldat ávžžuhuvvo ahte dat váldo ovdan skuvllain ja gielddain, ja jus váhnemat eai oaččo dohkálaš vástádusa, sáhttá fylkkamánni čuovvolit dan.</p>
<p>Go ollu sámegieloahpaheaddjit leat hággejuvvon iešguđege gielaide ja geográfalaččat, de lea Nordlándda Fylkkamánni bidjan johtui fierpmádathuksema sámi oahpaheapmái Nordlánddas ahte buorebut sáhttit koordineret daid gelbbolašvuođadárbbuid mat leat oahpaheaddjin, ja dan bokte nannet ja ovddidit sámegieloahpahusa. Oahpponávccaide lea stuorra dárbu, ja stuorámus hástalusat leat lulli-sámegiela dáfus. Nordlándda Fylkkamánni oaivvilda ahte leat ollen guhkkás vuoigatvuođaváttisvuođain, muhto ahte ollu lea ain barggakeahttá mii guoská kvalitehtii ja sisdollui, omd. maid oahppit galget máhttit. <em type="bold">4. </em></p>
<p xml:lang="deu"><em type="bold">IEŠGUHTEGE FIERPMÁDAGAT MAIN </em></p>
<p xml:lang="vep"><em type="bold">FYLKKAMÁNNIT OASÁLASTET </em></p>
<p>Suohkanat siskkobealde sámi giellaguovllu deaivvadit Finnmárkku Fylkkamánniin,</p>
<p>Sámedikkiin ja Sámi allaskuvllain. Dát deaivvadeamit lávejit bistit guokte beaivvi gos vuosttas beaivvi oasálastet dušše suohkanat ja nuppi beaivvi leat buohkat mielde. Oahpahusdirektoráhta ja departemeantta bealis sáhttet maid bovdejuvvot ovddasteaddjit.</p>
<p>Áigeguovdilis hástalusat váldojit ovdan, vásihusat ságastallojit, ja dárbbašlaš dieđut muitaluvvojit oasseváldiide. Fierpmádat lea earret eará evalueren suohkaniid doarjjamodealla giellaguovllu siskkobealde ja leamaš sierra čoahkkimat sámi oahpponeavvuid birra.</p>
<p><em type="italic">Rádjasuohkanfierpmádat </em>lea forum suohkaniidda olggobealde sámegiela hálddašanguovllu Finnmárkkus ja Romssas ja fylkkamánniide dain guovtti fylkkamánniámmáhiin. Fierpmádat leamaš fámus 2002 rájes. Oasálasti suohkanat leamaš Mátta-Várjjat, Čáhcesuolu, Áltá, Ráisa, Ivgu, Romsa, Loabát ja Skánit. </p>
<p>Fierpmádat lea váldán ovdan váttisvuođaid mat gusket oahpaheddjiid rekrutteremii.</p>
<p>Lea muitaluvvon sámi fierpmádat birra mii doaibmá Álttás ja Romssas, ja eará suohkanat nugo Čáhcesuolu ja Mátta-Várjjat háliidit maid ásahit dakkáriid.</p>
<p>Duos dás leat ain ovttasbargočoahkkimat gaskal Nordlándda, Romssa ja</p>
<p>Finnmárkku Fylkkamánniid, Sámedikki ja Sámi allaskuvlla.</p>
<p>Davvi-Trøndelaga Fylkkamánni lea maid searvan dáid maŋimuš áiggiid.</p>
<p>Čoahkkimat leat ságastallanbáikin sámi áššiide sihke skuvllain ja mánáidgárddiin gos ságastallo oktasašdoaimmaid birra.</p>
<p>Maŋimuš gávcci jagi leat lágiduvvon sámi skuvlakonferánssat gos oahpaheaddjit leat ulbmiljoavku. Nordlándda, Romssa ja Finnmárkku Fylkkamánnit, Sámediggi ja Sámi allaskuvla leat lágideaddjit. 2007:s lei fokus Máhttoloktema birra ja oahppit sámi skuvllas. Prográmma fokus lei erenomážit guovttegielalašvuođa birra skuvllas ja sámit dego unnitálbmogiin. 2008 rájes lea lágiduvvon oktasaš mánáidgárde- ja skuvlakonferánsa, maŋimus lágiduvvon Budejjus. Temán dán konferánssas lei <span type="quote">“ – buorit guhkitáigge bohtosat.”</span> Konferánsa bidjá dán láhkai</p>
<p>Stuoradiggedieđáhusa nr.16 (2006-07)... <em type="italic">ja ii oktage báhcan, Jođánis álgu - </em><em type="italic">eallinagi oahppu, </em>sámi perspektiivii. </p>
<p>Fylkkamánnit leat maid oasálastit davviriikkalaš fierpmádagas mas lea hálddašandássi Ruoŧas ja Suomas. Dát fierpmádat rahčá gávdnat hámi go oktasaš sisdoallu sámi oahppoplánain ii soaba ovttaskas riikka lágaide.</p>
<p>Fylkkamánnit leat maiddái mielde iešguhtege fierpmádagain iežaset fylkkas.</p>
<p>Ovdamearkka dihtii šattai sámi oahpahus Nordlánddas álggahuvvot 2008:s, ja lea fierpmádat oahpaheddjiide geat oahpahit sámi temáin. Romssas lágidii fylkkamánni 2007:s seminára sámi perspektiivva birra olles oahpahusas mánáidgárddi rájes gitta joatkkaskuvlii. Deike ledje sihke skuvllat ja mánáidgárddit</p>
<p>Romsa-suohkaniin bovdejuvvon. <em type="bold">5. </em></p>
<p xml:lang="vep"><em type="bold">FYLKKAMÁNNI SKUVLAPOLITIHKALAŠ </em></p>
<p xml:lang="vep"><em type="bold">OVDDASTEADDJIN </em></p>
<p>Fylkkamánnis lea, nugo mii leat oaidnán bajábealde, dehálaš láidesteaddjirolla go</p>
<p type="listitem">Máhttolokten váldo atnui. Seammás lea fylkkamánnis friddjavuohta ráhkadit modeallaid  mo dán ovddasvástádusa sáhttá doaimmahit. Fylkkamánnis lea ovddasvástádus  čatnat  guovddáš  ja  báikkálaš  dási  oktii,  ja  šaddá  muhtin dokumeanttain gehččojuvvot dego ásahus gaskal guovddáš stivrensignálaid ja daid báikkálaš strategiijadokumeanttaid. Fylkkamánni galgá e.e.:</p>
<p type="listitem">Dahkat bearráigeahču, lobálašvuođa dárkkistit ja meannudit váidalusáššiid.</p>
<p type="listitem">Bargat regionálalaččat našunála vuogi kvalitehtaveardidemiin.</p>
<p type="listitem">Juohkit  dieđuid  ja  bagadit  báikkálaš  skuvlaeaiggádiid  ja  earáid  ovttas skuvlaeaiggádiiguin.</p>
<p type="listitem">Veahkehit  oahpaheddjiid  ja  skuvlajođiheddjiid  kvalitehtaovdáneami  dasa mii  guoská  reforbmii:  máhttolokten  ja  gelbbolašvuođaovdáneami strategiijat.</p>
<p type="listitem">Veahkehit ossodagaid bargat ovttas oahpahusáššiiguin.</p>
<p>Hálddašit iešguhtege doarjjaortnegiid.</p>
<p>Fylkkamánnit galget nuppiin sániin dáddjon čađahit governance. Lea fylkkamánniid alde leat aktiivvalaš láidesteaddjin omd vásihusaid juohkit.</p>
<p>Vásihusaid juohkin strategiijat sáhttet rievddadit. Lea álggahuvvon viiddis regionálalaš ovttasbargu gaskal suohkaniid ja fylkkasuohkan skuvlaeaiggádiid, sihke das mii fátmmasta evaluerema, ja eará áššiin (geahča omd. Engelsen 2008).</p>
<p>Seammás go eará fylkkamánnit oidnet ahte sin láidesteaddjirolla lea unni (op.cit:55).</p>
<p>Sandberg ja Åsen (2008) čujuheaba ahte báikkálaš skuvlaeaiggádat oaivvildi t ahte sii iežaset strategiijadokumeanttaid bokte leat ovddabealde váldimin atnui vuođđomáhtu nugo dat lea norgga oahppoplánas, nu ahte vuođđo čehppodagat leat juo oassin gelbbolašvuođa báhpiriin. Go vállje konkrehta fágalaš sisdoalu, de addo strategiijadokumeanttaid bokte unnán stivrejupmi dasa mii guoská sisdoaluválljemii. Dat oidno Sandberg ja Åsen (2008) dieđuid mielde dain báikkálaš strategiijadokumeanttain maid soai leaba guorahallan. Dát guorahallan lea dahkkon dárogiel fágain/ávdnasiin mas deaddu lea biddjon girjjálašvuođaoahpahussii, servodatdiehtagii dego oassin servodatfágain ja musihkkafágas. Soai gávnnaheaba ahte skuvlaeaiggádat addet unnán njuolggadusaid go galgá válljet dihto metoda oahpaheapmái. Máŋga skuvlaeaiggáda ávžžuhit geavahit ollu ja iešguđege oahppoarenaid sihke klássalánjas/skuvllas ja olggobealde, eaige čilge mo dát galgá čađahuvvot. Dát mielddisbuktá ahte mearrádusat ja barggut mat leat čatnasan atnui váldimii sirdojit vulos skuvladássái.</p>
<p>Sandberg ja Åsen (2008) čujuheaba viidáseappot ahte lassin heivehuvvon oahpahussii, mii Máhttoloktemis deattuhuvvo leat dehálaš, eai dahkko konkretiseremat. Nu maid eai addo konkrehta njuolggadusat mo heivehuvvonoahpahusa galgá čađahit. Dán čuoččuheaba dagahit ahte stivrendokumeantta cealkagiid ferte oaidnit dušše retorihkkan (opc:181), ja ahte dát retorihkka lea gávdnan luotta daid báikkálaš stivrendokumeanttaide. Muhtin skuvlaeaiggádiin lea gelbbolašvuođaloktendoaibma oahpahusa ektui. Moattis leat veahá duogábealde. Máŋggas čujuhit iežaset heajos ekonomiija ja oaivvildit sii eai sáhte ollašuhttit reforpma gáibádusaid heivehuvvon oahpahussii.</p>
<p>Sandberg ja Åsen (2008) leaba geahččan čanastumi gaskal áigumuša, doaibmabijuid ja doaimmaid johtuibidjama guovddáš stivrensignálaid ektui ahte mo atnui váldin galgá čađahuvvot. Soai čujuheaba ahte vuođđodokumeanttat leat čállon dainna vugiin mii dágaha ahte daid sáhttá máŋgga láhkái dulkot, dat leat eahpečielgasat. Dát dagaha váttisin ráhkadit čielga njuolggadusaid skuvllaid doaimmaide. Ollu oahpaheddjiid mielas lea dát hástalus, oahppomihtut leat abstrákta, juoga mii dagaha ahte oahpaheaddjit fertejit čađahit daid proseassaid mat šaddet báikkálaš oahppoplánaid konkretiseret ja hábmet. OM06S ektui lea dat hui hástaleaddji, go leat unnán oahpaheaddjit rádjasuohkaniin main lea dát bargu, ja main dakko bokte leat unnán bargoustibat geain sáhttet oažžut doarjaga. Dán dahket doaimmalaš oahpaheddjiidfierpmádagat resurssaid ektui. Dasa lassin čujuheaba Sandberg ja Åsen (opc.) ahte dát leat justa šáŋgremihtilmasvuođat oahpahuspolitihkalaš dokumeanttain. Dakkár dokumeanttat galget čalmmustahttit višuvnnaid ja guhkesáigge mihtuid oahpahusain ja ii leat dárbu dahkat konkretiseremii nu ahte dat doibmet dego guovddášstivrejeaddji dokumeantan.</p>
<p>Soai gávnnaheaba ahte fylkkamánnidássi hui unnán lea seaguhan iežas</p>
<p>Máhttoloktema báikkálaš atnui váldimii. Fylkkamánni lea hui unnán čilgen</p>
<p>Máhttoloktema váldo višuvnnaid ja mihtuid earágo dan bokte ahte viidásit muitalan mihtucealkámušaid váldodokumeanttain. Dát dagaha ahte ii oaččo oktasaš bagadeami ahte mo galgá máhttoloktema áigumušaid čađahit. Báikkálaččat ožžot ollu ieža mearridit, muhto eai dieđe mo galget ovttastahttit duohtandahkat máhttoloktema áigumušaid (opc:189). Dan ráđi, bagadeami ja njuolggadusaid maid leat addán, lea bajábealde namuhuvvon evaluerenraportta mielde hárve čállon skuvla-, luohkkálatnja- ja oahpahusgullevaš gillii. Soai oaivvildeaba ahte dehálaš gažaldagat ovddasguvlui berrejit danne leat ahte leago, ja mo ovttaskas skuvlaeaiggádat čađahit reforpma? Mo dulkojit sii njuolggadusaid ja makkár doaibmabijuid geavahit sii iežaset atnui váldin barggus?</p>
<p>Bjørnsrud (2006) lea cuiggodan ahte O97 bokte dušše muhtin muddui nagodedje ásahit oktasaš arena skuvlaeaiggádiidda ja skuvlii. Máhttoloktemis lea skuvlaeaiggádiid rolla, ovddasvástádus ja bargu čielgaseappot oidnosis go 97</p>
<p>Reforpmas. Sandberg ja Åsen (2008) evaluerenbargu čájeha ahte sihke suohkan ja fylkkasuohkan skuvlaeaiggádat dihtet iežaset ođđa rollaid, iežaset ođđa ovddasvástádusa ja daid ođđa doaimmaid maid Máhttolokten reforbma addá.</p>
<p>Smávit gielddain leat hástalusat resurssaid dáfus go galget reforpma váldit atnui. <em type="bold">5.1 </em></p>
<p><em type="bold">Skuvlaeaiggádiid rolla </em></p>
<p>Skuvlaeaiggádiin lea ovddasvástádus ahte oahpahus lea nugo lágat ja njuolggadusat gáibidit, ja maiddái oahppoplánat. Obbalaš oassi, prinsihpalaš oassi ja fágalaš oahppoplánat leat vuođđun oahpahusa plánemii. Skuvlaeaiggádat sáhttet dasa lassin mearridit báikkálaš oahppoplánaid fágaide dego rámman dan ovttaskas oahppobáikki viidáset bargui oahppoplánaiguin. Skuvllat fertejit ieža veardidit makkár organiseren j makkár bargovuogit buoremusat heivejit duohtandahkat oahppoplánaid sisdoalu dan ovttaskas oahppái.</p>
<p>Jus skuvlaeaiggát lea mearridan Máhttoloktema mielde oahpahit – sámegiella lea nu, go báikkálaččat bargá našunála oahppoplánaiguin, lea dehálaš váldit vuhtii sámi oahppoplakáhta vuosttas čuoggá: <span type="quote">“láhčit dili nu ahte oahppit/fidnooahppit ožžot kvalitehtalaš buori oahppu man vuođđu lea sámegiella, kultuvra ja servodateallin”</span>.</p>
<p>Dan viidásat analysas áigut geahččat mo iešguđege skuvlaeaiggádat leat bargan váldit atnui Máhttoloktema-Sámi iežaset skuvllain. Analysa geahčada makkár plánabargu lea čađahuvvon, mo sámegieloahpahus lea organiserejuvvon, makkár hástalusaid lea dagahan atnui váldin bargu, ja man guhkás skuvlaeaiggádat leat ollen dáinna bargguin. <em type="bold">5.1.1 Sámi joatkkaskuvllaid stivra </em>Sámi joatkkaskuvla Kárášjogas ja Sámi joatkka- ja boazodoalloskuvla </p>
<p>Guovdageainnus lea áidna joatkkaskuvllat mat oahpahit sámi oahppoplána mielde.</p>
<p>Dát leat stáhta skuvllat, ja galget oahpahit sámegillii ja sámegiela, sámi kultuvrras, historjjás, ja bargoeallimis ohppiide miehtá riikka. Oahppu galgá addit ohppiide gelbbolašvuođa válljet barggu dahje viidásat oahpu sihke sámi, dáru ja gaskariikkalaš servodagas.</p>
<p>Sámi joatkkaskuvllaid hálddašanovddasvástádus lea máŋgii guorahallojuvvon ja ságastallon daid maŋimuš jagiid. Otne lea dát guokte skuvlla stáhtii gullevaččat ja njuolgga Oahpahusdirektoráhta vuolde. Molssaeaktomodeallat mat leat guorahallon, lea ahte skuvllat biddjojit Finnmárkku Fylkkasuohkana dahje</p>
<p>Sámedikki vuollái. Sámediggeráđđi guorahallá dál hálddašanmodealla gos</p>
<p>Sámediggi lea hálddašanorgána. Dál lea vuos Oahpahusdirektoráhta eaiggát dán guovtti stáhta sámi joatkkaskuvlii, ja Sámi joatkkaskuvllaid stivra lea <span type="quote">“báikkálaš ovddasteaddji”</span> hálddašandásis direktoráhta ovddas. Dán analysa vuođđun lea ahte</p>
<p>Sámi joatkkaskuvllaid stivrras lea seamma rolla go fylkkasuohkaniin lea sin joatkkaskuvllaid ektui. Rolla ii leat áibbas seamma lágan, muhto mii sáhttit dadjat ahte Stivra ovddasta hálddašandási gaskal ovttaskasskuvllaid ja direktoráhta.</p>
<p>Stivrra rolla lea čuovvut mielde ahte skuvla jođihuvvo bures ja daid lágaid, láhkaásahusaid ja njuolggadusaid mielde mat leat doaimmas, ja daid stivrendokumeanttaid, mihttuid, rámmaid ja njuolggadusaid mielde maid</p>
<p>Direktoráhtta bidjá. Direktoráhtta nammada stivrra 4 jahkái, das leat 6 miellahtu, ja lea čállingoddi mii galgá veahkehit barggus. Stivrengulahallan gaskal direktoráhta ja Stivrra dahkko dan bokte go dollojit guokte ossodatstivrenčoahkkimat jahkái.</p>
<p>Stivrras leat bargočoahkkimat dainna guovtti skuvllain, ja stivrračálli oasálastá dávjá čoahkkimiin dan ovttaskas skuvllas ja doalaha beaivválaš oktavuođa.</p>
<p>Stivra lea ráhkadan guhkesáiggeplána 2004-2007 jagiide. 2009 giđa galgá dat rievdaduvvot. Dat ovddeš plána ii leat šat daid vuordámušaid mielde mat direktoráhtas leat Stivrii ja mii čuožžu daid jahkásaš juolludanreivviin. Stivra háliida dál ráhkadit golmmajahkásaš plána man mielde galget ráhkaduvvot jahkásaš doaibmaplánat.</p>
<p>Stivra lea oasálastán máŋgga kurssas ja semináras Máhttoloktema álggaheami oktavuođas. Dasa mii guoská Máhttolokten atnui váldimii lea Stivra bidjan eanas barggu skuvllaide. Skuvllat leat goabbat sajis bargan daid ođđa oahppoplánaiguin, muhto eai leat olahan nu guhkkás go lei doaivva. Váilevaš oahppogirjjit leat váldosivvan ahte lea nu njozet mannan, ja Stivra oaivvilda ahte joatkkaskuvllat dán áššis leat vel heajut dilis go vuođđoskuvllat, iige leat dat reidu mii dárbbašuvvo go galgá buori barggu dahkat. Oahpaheaddjit leat hárjánan geavahit iežas ráhkaduvvon oahpahusmálliid, ja čađaheamis eai boađe oahppit dovdat stuorát rievdamiid go O97 loahpahuvvo ja Máttolokten biddjo johtui. Váttisvuohta lea váldon ovdan iešguđege forain.</p>
<p>Dan guovtti skuvllas leat sullii 120 oahppi goappásge ja oahpahuvvo sámi oahppoplána mielde. Eanas ohppiin lea sámegiella vuosttas giellan, muhtimiin lea nubbingiellan ja dain geain ii leat máhtu ovddežis lea sámegiella amasgiellan.</p>
<p>Sullii 65 % ohppiin Kárášjogas leat sámegielagat ja geavahit sámegiela skuvllas, ja lohku lea veaháš stuorát Guovdageainnus. Skuvllain leat maiddái olgoriikka oahppit, sihke sámi guovlluin ja eará guovlluin máilmmis. Muhtin fágain leat oahppit juogaduvvon 1. giela mielde, muhto oahppit ožžot álot sierra bagadeami iežaset gillii. Muhtin oassi oahpahusas čađahuvvo danin dárogillii dahje sámegillii oktan dulkkain. Skuvllain lea maiddái kursaossodat mii galgá sihkkarastit dietnasa skuvlii. Dát galget leat resursaguovddážat rávisolbmooahpahussii, ealáhusaide ja almmolaš doibmii sámi servodagas.</p>
<p>Sámi joatkkaskuvllat mat leat stáhta skuvllat dárbbašit juolludemiid</p>
<p>Oahpahusdirektoráhtas. Stivra oaivvilda ahte ii leat várrejuvvon ruhta oahpaheddjiid lassiohppui dan guovtti joatkkaskuvllas. Dat geat váldet joatkkaoahpu dahket dan bálkákeahtes virgelobiin. Oahpaheaddjin lea vejolašvuohta ohcat stipeanddaid fylkkamánnis maid oahpaheaddjit buot joatkkaskuvllain sáhttet dahkat, muhto lea eahpesihkar manne eai oza daid. Sámi joatkkaskuvllaid kursaossodat sáhttá ieš maid lágidit kurssaid, bargit mat eai leat oahpaheaddjit leat oasálastán dákkáriin. Skuvllat eai leat geavahan RSKa lassiohppui.</p>
<p>Dan guovtti skuvllas leat oahpaheaddjit bisson virggiin iige leamaš váttis rekrutteret. Kárášjogas leat ráhčan gávdnat realisttaid, ja Guovdageainnus leat váilon dárogieloahpaheaddjit. Dássážii leat čoavdán váttisvuođa ahte dolahit seniorpolitihka gos vuorrasit oahpaheaddjit leat joatkán maŋŋá go leat juksan penšuvdnaagi. Muhtin áigge geažes lea skuvllain dárbu gávdnat eará oahpaheddjiid daid sadjái mat mannet ealáhahkii. Ii leat formálalaš oktavuohta Sámi allaskuvllain ahte rekrutteret áiddooahppan oahpaheddjiid. Livččii galgan lagat oktavuohta maiddái nuppi guvlui danne go okta dehálaš rekrutterenvuođđu ohcciide ovdaskuvla- ja oahpaheaddjiohppui allaskuvllas leat oahppit geat leat vázzán sámi joatkkaskuvllaid ja geain lea sámegiella vuosttas giellan. Ahte dákkár formálalaš oktavuohta ii leat álggahuvvon, lea ártet go allaskuvllas lea erenoamáš rekrutterenkampánja jođus oažžut eanet studeanttaid dáid oahpuide.</p>
<p>Stivrras lea oktavuohta fylkkamánniin bearráigeahču bokte. Earret dán de lea leamaš unnán oktavuohta dan maŋimuš áiggi. Oktavuohta Finnmárkku</p>
<p>Fylkkagielddain ii leamaš buorre dan dihtii go fylkkasuohkan háliidii sámi joatkkaskuvllaid iežas vuollái. Dát lea dál mearriduvvon ahte das ii šatta mihkkege.</p>
<p>Stivra ii leat duhtavaš ahte fylkkasuohkan váldá sisa ohppiid sámi joatkkaskuvllaide.</p>
<p>Stivra ii leat maid duhtavaš oktavuođain Sámedikkiin. Lea unnán oktavuohta, ja</p>
<p>Stivrras ii leat čielggas geainna galget váldit bajás áššiid Sámedikkis. <em type="bold">5.1.2 Regionála dássi joatkkaskuvllaid ektui </em>Joatkkaskuvllaid sámegieloahpahusa organiseren lea hui máŋggalágan dain iešguđege fylkkain ja lea sorjavaš man gallis háliidit dan, skuvlastruktuvrras ja oahpaheddjiid gelbbolašvuođas. Mis lea dás vuolggasadji dan golmma davimus fylkkas. Duohtavuođas lea maiddái Davvi-Trøndelaga searvan, muhto mis eai leamaš resurssat dahkat jearahallamiid doppe. </p>
<p>Dat mii lea oktasaš buot golmma fylkkasuohkana joatkkaskuvllaide main leat oahppit geain lea vuoigatvuohta sámegieloahpahussii, lea ahte dat kártejit galle oahppi leat, joavkkuid, giellamolssaeavttuid ja giellajoavkkuid, ja sii ohcet juohkehaš iežas fylkkamánnis oažžut juolluduvvot diibmoresurssaid. Skuvllat lullelis Nordlándda ohcet Finnmárkku Fylkkamánnis. Ohcanáigi lea giđđat, muhto skuvllat sáhttet ohcat lassidiimmuid jagi mielde jus ođđa oahppit álget. Leamaš hástalus skuvllaide ahte dávjá eai leat diehtán galle oahppi áigot váldit sámegiela ovdal vuosttas skuvlabeaivvi. Dát lea dagahan váttisin bidjat plánaid ja ollu resurssaid galgá bidjat fálaldahkii. Dál lea bargu jođus oažžut sámegieloahpahus sávaldaga mielde go ohcá skuvlii.</p>
<p>Finnmárkku fylkkasuohkan</p>
<p>Sámegiella oahpahuvvo viđa dain ovcci fylkkasuohkan joatkkaskuvllain (Girkonjárggas, Čáhcesullos, Leavnnjas, Álttás ja Deanus) ja dain leat sierra sámegieloahpaheaddjit. Ii oahpahuvvo sámegillii ovttage fylkkasuohkan skuvllas.</p>
<p>Gos eai gávdno oahpaheaddjit, de sáhttá geavahit gáiddusoahpahusa. Dát guoská skuvllaide sihke olggobealde ja siskkobealde fylkka. Davvinjárgga joatkkaskuvla oastá bálvalusaid Čáhcesullo joatkkaskuvllas, ja dan dahká maiddái okta skuvla</p>
<p>Lillehammeris.</p>
<p>Maŋŋá go OM06S biddjui johtui lea fylkkasuohkan šaddan eanet systemáhtalaččat čuovvut mielde skuvllaid sámegieloahpahusa. Dát guoská oahppoplána bargui dan ovttaskas skuvllas, vuođđudit fágalaš fierpmádagaid, evalueremii, veardidemiide, lassiohppui ja gelbbolašvuođaloktemii. Fylkkasuohkan mii lea skuvlaeaiggát hástala skuvllaid jurddašit eanet ollislaččat sámegiela ja eará fágaid ektui. Dat lea dagahan stuorra barggu skuvllain ja beroštumi oahppoplánaid oktavuođas. Lea skuvlla ovdasvástádus oažžut dán doaibmat, ja fylkkasuohkan lea bagadan dán barggus.</p>
<p>Fylkkasuohkana mielas ii leamaš sámegiella váttisášši, ja dat ii leamaš erenoamáš temán rektorčoahkkimiin. Bagadallangihppaga birra lea muitaluvvon, ja ovdal leat ságastallan hástalusaid ruhtadeami ja rekrutterema birra.</p>
<p>Fylkkasuohkan leamaš njunnošis ahte oahpaheaddjit geat oahpahit sámegillii skuvllain galget álggahit fierpmádaga gos ságastit vásihusaid ja oahpu birra.</p>
<p>Dákkár fierpmádagat doibmet bures Girkonjárggas ja Čáhcesullos, ja eará skuvllat leat maiddái bargamin oažžut dákkáriid johtui. Fylkkasuohkan veahkeha ruhtademiin nu ahte oahpaheaddjit sáhttet ostojuvvot friddja ja geavahit áiggi dain eará báikkálaš fierpmádagain. Lea maiddái biddjon bargui okta koordináhtor.</p>
<p>Fierpmádatjoavkkut leat erenoamážit bargan sámi oahppoplánain ja mo daid galgá dulkot, ja leat kárten dárbbu loktet gelbbolašvuođa. Dat iešguđege báikkálaš fágafierpmádagat čoahkkanit nu ahte sámegieloahpaheaddjit buot skuvllain besset deaivvadit ja ságastit vásihusaid. Oahpaheaddjit sámi joatkkaskuvllain leat maiddái bovdejuvvon. Fylkkasuohkan ii leat ieš gal lágidan kurssaid sámegiela lassioahppu birra, muhto skuvllat leat ožžon ruđa gelbbolašvuođaloktemii, ja ovttaskasoahpaheaddjin lea dan maŋimuš guokte jagi leamaš vejolašvuohta ohcat stipeandda. Sámi allaskuvlla diehtojuohkin kurssaid birra muitaluvvo viidáseappot sámegieloahpaheddjiid fágafierpmádagain. Fylkkasuohkan lea maid bargamin ráhkadit rekrutterenplána.</p>
<p>Fylkkasuohkanis lea Ovttasbargošiehtadus Sámedikkiin, muhto oahpahusáššiin dat ii doaimma, ja sii leat vuordimin oažžut čoahkkima oahpahusossodagain.</p>
<p>Sámedikki stipeandaortnet ohppiide geat válljejit sámegiela, oaivvilduvvo leat buorre doaibmabidju mii movttiidahttá ohppiid. Fylkkasuohkanis lea maid ovttasbargu sámi joatkkaskuvllaiguin dasa mii guoská sisaváldimii, loahppageahččalemiide ja gelbbolašvuođaloktemii.</p>
<p>Fylkkasuohkan ii dieđe leago leamaš oktage formálalaš váidalus sámegieloahpahusa birra joatkkaskuvllain. Sii dihtet ahte váhnemat ja oahppit</p>
<p>Girkonjárggas leat dovddahan duhtameahttunvuođa go váilot oahpaheaddjit ja go sámegieloahpahus biddjui dakkár áigge go ii heiven nu bures. Dáid áššiid leat čoavdán.</p>
<p>Okta hástalus mii skuvllain lea, lea oahppoplána dárogielas ohppiide geain lea sámegiella vuosttasgiellan. Dát gáibida buori ovttasbarggu ja heiveheami gaskal sámegiel ja dárogiel oahpaheaddji. Eanas ohppiide geat válljejit sámegiela dagaha dat ahte sii ožžot eanet diimmuid. Muhtin oassi váldo dárogieldiimmuin, ja dat mii báhca šaddá lassin eará oahpahussii. Erenoamážit fidnofága oahppit, geain leamaš sámegiella vuođđoskuvllas, heitet. Sámegieloahpahus lea dábálaččat eará lanjain go fidnofágat, juoga mii sáhttá leat heitot go šaddet vuolgit. Fylkkasuohkan lea ohcan Oahpahusdirektoráhtas/ Finnmárkku Fylkkamannis ahte oahppit geain lea sámegieloahpahus besset eret siidogiella oahpahusas nu ahte diimmut sáhttet geavahuvvot sámegieloahpahussii, muhto dát ohcan ii dohkkehuvvon. Lea dovddahuvvon heitohin go nu olluasat heitet sámegieloahpahusas, ja ahte sáhttá leat váttis doalahit ohppiin movtta. Liikká čájehit loahppageahččaleami bohtosat ahte eatnasat cevzet bures.</p>
<p>Romssa fylkkasuohkan</p>
<p>Fylkkasuohkan lea ovttasbargošiehtadusas Sámedikkiin dadjan ahte dat áigu fállat sámegieloahpahusa fágan buot ohppiide geat háliidit dain joatkkaskuvllain maidda dat guoská. Ii leat dušše sáhka addit fálaldaga daidda geain lea riekti Oahpahuslága ektui, muhto maiddái daidda geat háliidit gáibidit oahpahusa. Romssas oahpahuvvo vuosttamužžan davvisámegiella. Oahppit galget oažžut oahpahusa iežaset skuvllas nu guhkás go vejolaš, muhto go váilot oahpaheaddjit geain lea giellagelbbolašvuohta, de addo gáiddusoahpahus. Gáiddusoahpahus lea biddjon</p>
<p>Ráissa joatkkaskuvlii mii lea resursaskuvla.</p>
<p>Go sámegieloahpahusa leat álggahan de lea dat dagahan ahte ohppiid lohku geat háliidit sámegieloahpahusa lea lassánan joatkkaskuvlla dásis. Hui moattis dáin lea sámegiella vuosttasgiella (sullii logis), ja eatnasat sis dárbbašit álgooahpahusa danne go oahppis lea unnán dahje ii mihkkege oahpuid sámegielas vuođđoskuvllas.</p>
<p>Dat ahte oahppit válljejit sámegiela go bohtet joatkkaskuvlla dássái, sáhttá dulkojuvvot dego láddanproseassan ja ahte oahppi ieš vállje. Go ollugat dál dáhttot sámegieloahpahusa vuođđoskuvllas boahtá rievdadit dán go dađistaga eanet ohppiin geat álget joatkkaskuvlii lea buorre giellavuođđu ovdalaččas ja doaivumis válljejit joatkit sámegielain.</p>
<p>Romssa fylkkasuohkan lea bargan ollu oažžut mielde sámevuođa eará oahpahusas, earret eará go leat bargan <span type="quote">“sámi kulturmáhttu Romssa joatkkaskuvllain”</span>. Mihttu lea ahte ii oktage oahppi galgga loahpahit oahpu Romssa joatkkaskuvllain nu ahte ii leat vuođđomáhttu sámi áššiid birra. Dáinna barget prošeavttaid bokte, ja skuvllain leat iešguđege doaibmabijut ja vuogit mo juksat dán mihtu.</p>
<p>Maŋimuš áiggi lea earret eará Ráissa joatkkaskuvla váldán ovdan váttisvuođaid go sámegielas amasgiellan eai leat seamma doarjjaortnegat go sámegielas vuosttas- ja nubbingiellan. Fálaldaga čađaheapmi šattai ruđalašgažaldahkan skuvlaeaiggádiidda go sámegiella ferte gilvalit eará amasgielaiguin. Sámedikki doarjja heaittihuvvui go</p>
<p>Máhttolokten álggahuvvui. Sámegiella amasgiellan lea dasalassin dat fálaldat man lea álkimus heivehit diibmolohkui go dát ii čuoza eará fága fálaldagaide.</p>
<p>Romssa fylkkasuohkan rahčá oažžut oahpaheddjiid geain lea sámegielgelbbolašvuohta, ja leat váldán oktavuohta oahppoinstitušuvnnaiguin oažžundihti ovttasbarggu. 09 čavčča rájes álggahuvvo vuosttas geardde ollislaš sámegiel (bachelor) fálaldat Romssa Universitehtas studeanttaide geat eai ovddežis máhte sámegiela.</p>
<p>Nordlándda fylkkasuohkan</p>
<p>Nordlándda fylkkasuohkana oahpahussuorgi lea juogaduvvon guovtti ossodahkii gos Oahpahusossodat doaibmá dego politihkalaš čállingoddin, ja</p>
<p>Oahpahusguovddáš lea fas bargoovttadat mii bargá njuolgga skuvllaiguin. Eanas oassi sámegieloahpahusa barggus dahkko Oahpahusguovddážis. Fylkkasuohkan muitala ohppiide/váhnemiidda sámegiela vuoigatvuođaid birra Oahpahuslága ektui, ja muitala skuvllaide gos dat sáhttet oastit sámegieloahpahusa ja makkár ruhtadanortnegat leat fylkkasuohkanis dákkár oahpahussii. Fylkkasuohkanis jerret dávjá váhnemat vuoigatvuođaid birra, muhto eai leat ožžon formálalaš váidalusaid oahpahusa birra. Oahppit sáhttet ohcat fylkkasuohkanis giellastipeandda.</p>
<p>Fylkkasuohkanis lea dušše okta oahpaheaddji gii oahpaha sámegiela Oarje-</p>
<p>Lofuohta joatkkaskuvllas. Buot eará oahpahus dahkko eará vugiid mielde, nu ahte gáiddusoahpahusa ostet iešguđege sajiin márkanis. Julevsámegieloahpahusa ostet</p>
<p>Árranis Divttasvuonas, davvisámegieloahpahusa Ráissa joatkkaskuvllas Romssas ja Sámi joatkkaskuvllas Kárášjogas, ja lullisámegieloahpahusa Aajege (Sámi giella ja gelbbolašvuođaguovddáš Røros). 2008 -2009 skuvlajagi ožžo oktiibuot 37 oahppi oahpu dain iešguđege sámegielain Nordlándda joatkkaskuvllain.</p>
<p>Nordlándda fylkkasuohkanis lea ovttasbargošiehtadus Sámedikkiin ja lea maiddái šiehtadus Hedemárkkuin ja Lulli- ja Davvi-Trøndelagain ahte ovttasbargat sámi áššiiguin lullisámi guovllus. <em type="bold">5.1.3 Vásihusat suohkandásis siskkobealde hálddašanguovllu </em>Mii leat jearahallan golbma suohkana siskkobealde sámi giellaguovllu, muhto dát leat golbma suohkana main leat hui earalágan eavttut ja historjá dasa mii guoská sámegillii skuvllas. Kárášjoga gielda gullá guovddáš davvisámegiela guvlui, ja lea guhkes árbevierru geavahit sámegiela skuvllas. Divttasvuona suohkan lea julevsámegiela guovddáš, muhto dáppe ii leat suohkan nu áigá boahtán mielde giellahálddašanguvlui, easkka ođđajagimánu 1. beaivvi 2006. Snoasa suohkan šattai mielde giellahálddašanguvlui 2008:s, ja lea áidna suohkan mii lea boahtán mielde hálddašanguvlui lullisámi ássamadihttiid. </p>
<p>Kárášjoga gielda</p>
<p>Kárášjoga gielda gullá sámi guovddášguvlui. Sullii 88 % álbmogis mas leat sullii 3000 olbmo, leat sámegielhálli. Suohkanis ásset eatnasat márkanis, ja doppe leat dušše guokte skuvlla; okta mánáidskuvla ja okta nuoraidskuvla mat leaba lahkalaga. Skuvllain lea oktasaš rektor. Dákkár <span type="quote">“álkis”</span> skuvlastruktuvra dagaha ahte suohkana hálddašandásis leat unnán ovttasbargohástalusat. Suohkan lei áigá juo ovdal Máhttolokten álggaheami ráhkadan guovtte-dásat hálddašeami, mii praktihkas dagahii ahte skuvlahálddahus ii šat jotkojuvvon leat sierra ovttadahkan, muhto biddjui ráđđealbmá vuollásažžan. Suohkanis lea otne 50 % virggis skuvlafága bargi, mas lea lágas gulahallan rektoriin.</p>
<p>Rektor lea ožžon ollu bargguid maid gielda mii lea hálddašandássi muđui livččii ieš bargan go buohtastahttá eará suohkaniiguin. Lea lunddolaš ahte rektor oasálastá sihke áššemeannudeamis ja bidjá ovdan skuvlaáššiid politihkalaš dásis. Dákkár ortnegiin gaskal hálddašandási ja skuvladási eai dollojuvvo rektorčoahkkimat, muhto fágajoavkočoahkkimat gos maiddái mánáidgárdde- ja kulturskuvlla ovddasvástideaddji oasálastá. Dát čoahkkimat váldet ovdan fágalaš hástalusaid dárbbu mielde. Ollu hástalusat váldojit ovdan daid vahkkosaš ráđđealbmáčoahkkimiiguin, ja dábálaččat čovdojit áššit doppe. Máhttoloktema áigumuš ahte oažžut stuorát válddi skuvladássái, bođii dainna ollu árat Kárášjogas gielddas, ja ođđasit organiseren ja ekonomalaš seastimat gielddahálddahusas dagahedje dan. Modealla addá rektorii stuorát friddjavuođa jođihit proseassaid, muhto maiddái eanet ovddasvástádusa ahte proseassat galget čadnojuvvot maiddái vuolit dássái gos oahpaheaddjit leat.</p>
<p>Kárášjoga gielda lea ráhkadan ollu plánaid, ja lea ollu bargan ráhkadit guovttegielatplánaid bargiide, mánáidgárddiide ja vuođđoskuvlii.</p>
<p>Guovttegielatplána vuođđoskuvlii lea doaibmabidju man bokte čađahit OM06S, ja lea ráhkaduvvon buot skuvlaluohkáide. Váldo ovdáneami áigumušat plánas lea ohppiid vuosttašgiela ovdáneapmi, guovttegielatovdáneapmi, doahpagiid ja máhtu ovdáneapmi, ja daid gullevašvuođa ja kultuvrralaš ovdáneapmi go barget guovddáš mearriduvvon ja báikkálaš oahppoávdnasiiguin. Plána lea dehálaš pedagogalaš reaidu nannet skuvlla ollislaš doaimma nu ahte sisdoallu oahppoplakáhtas, vuođđooahppu ja oahpaheami prinsihpat Máhttoloktema-Sámi ektui álkibut sáhttet čađahuvvot. Dán plána ráhkadii prošeaktajoavku mas ledje pedagogat mielde ja dát bargu lei oassin joatkkaoahpus sámi skuvlajođiheami birra Sámi allaskuvllas, muhto lea maid vižžon gelbbolašvuohta olggobealde.</p>
<p>Kárášjogas leat áigá álgán, ja vuosttas guovttegielatplána ráhkaduvvui juo 1996:s.</p>
<p>Gustovaš plána lea rievdaduvvon vuosttas plánas. Guokte olbmo, okta vuođđoskuvllas ja okta nuoraidskuvllas, galgaba bargat bagademiin go plána váldo atnui. Dát bargu lea dahkkon, muhto ii leat vuos evaluerejuvvon. Vásihusat dássážii čájehit ahte leat ollu hástalusat atnui váldimiin, ja leat stuorra erohusat oahpaheddjiid gaskkas ahte váldit atnui daid ođđa plánaid. Skuvlaeaiggádat oaivvildit ahte oahpaheaddjin geat leat oasálastán dan bajábealde namuhuvvon joatkkaoahpus, lea buoret vuođđu váldit dan atnui. Dat heajos oahpponeavvodilli dakkár gielddas go Kárášjoga gielda lea, gos ii dušše leat sáhka sámegiela oahppogirjjiin, muhto buot fágain, lea dagahan ahte Máhttoloktema atnui váldin oahpahusas lea mannan ollu njoazebut go dat livččii sáhttán dahkat jus livčče oahppogirjjit.</p>
<p>Oahpu sisdoallu biddjo oahpaheaddji duohkai go eai leat girjjit, ja dalle lea ollu álkit geavahit ovddeš girjji, ovdalgo ráhkadit ođđa oahppoávdnasa. Gieldda muitaleaddji dieđuid mielde eai leat vuosttamužžan oahppoplánat mat stivrejit oahpahusa sisdoalu, muhto oahppogirji.</p>
<p>Kárášjohka ja dat eará hálddašanguovllu suohkanat ožžo 2007:s liige doarjaga ( konverteren-doarjagiid ođđasitálggaheapmi) heivehandihti oahpahusa sámegillii dan bokte ahte ráhkadit oahpponeavvuid sámegillii gos dat eai gávdnon. Min muitaleaddji bokte de bođii Kárášjohkii dat stuorra rievdadus O97:ain dalle go vuosttaš geardde ožžo ođđa oahppoplána. O97 loahpaheapmi ja OM06S álggaheapmi ii dagat nu stuorra rievdamiid dan obbalaš sisdoalus, dušše oahppoplakáhta ja fágaplánaid ektui.</p>
<p>Rektoris lea váldoovddasvástádus juohkit dieđuid váhnemiidda/ohppiide ohppiid válljenvejolašvuođaid birra mii guoská sámegiella 1,2 ja 3. Suohkan oasálastá čoahkkimiin dárbbu mielde, earret eará dollojuvvui diehtojuohkinčoahkkin</p>
<p>Máhttoloktema birra dalle go dat álggahuvvui, muhto eai lean nu galle váhnema dan čoahkkimis.</p>
<p>Historjjálaččat leamaš Kárášjogas skuvlabiirejuohkin mas lei badjesámiidbiire mas oahpahuvvui sámegillii, ja márkanbiire mas oahpahuvvui dárogillii. Maŋŋil badjesámiidbiire heaittiheami leat ain čuvvon modealla ahte oahpahit guovttegillii sierra luohkáin. Guhkesáigge áigumušain ahte oažžut mánáid doaibmi guovttegielalažžan mánáidgárddiid bokte, de kártejuvvui 2006:s makkár giela váhnemat háliidit iežaset mánáide skuvllas. Eanas oassi válljii sámegiela vuosttasgiellan, ja dušše guokte váhnema ledje válljen dárogiela iežaset mánáide.</p>
<p>Dalle ii lean šat vuođđu doalahit dárogielat ohppiid sierra joavkun. 2006:a čavčča rájes ja guokte jagi ovddasguvlui lei skuvlafálaldat guovttegielat ja ráidna sámegielatjoavkkut OM06S mielde. Dát dagahii ahte 15 váhnema váidaledje geat oaivvildedje ahte sin mánát eai nagodan čuovvut oahpahusa sámegillii, eaige lean doaibmi guovttegielagat nugo eaktu lei, ja danne masse vejolašvuođa oahppat.</p>
<p>Váhnemat oaivvildedje ahte suohkana oahpahus rihkku Oahpahuslága ja vealaha dárogielat ja guovttegielat mánáid.</p>
<p>Váidalus dáid áššiid birra lea sáddejuvvon Fylkkamánnii. Moaitámuš lea dan ektui ahte lea heajos diehtojuohkin oahpahusa organiseren rievdadusaid birra, earret eará ahte váhnenlávdegoddi ii leat ožžon dieđuid. Moaitámušat váldojedje vuhtii ja 2008 čavčča rájes rievdaduvvui modealla nu ahte oahpahus dál dahkko joavkkuin mas dárogiella lea oahpahusgiella modealla mielde mas leat iešguđet ahkásaččat seamma luohkás. Váhnemat leat ain eahpeduhtavaččat go máŋggat luohkát časkojit oktii joavkkuin gos lea dárogiella oahpahusgiella. Dát áššit čalmmustahttet váttisvuođaid hálddašanguovllu siskkobealde mat čatnasit OM06S atnui váldimii dan láhkai ahte dárogielat unnitlohku oažžu buori oahpu, ja erenoamážit buori oahpu dárogielas. Suohkan lea dan buorre dilis ahte ii leat váttis rekrutteret sámegieloahpaheddjiid. Leat ollu jagit dan rájes go Sámi allaskuvlla studeanttaiguin válde oktavuođa. Lea baicce váttis oažžut oahpaheddjiid dárogielas, eaŋgalasgielas ja realfágain. Lea liikká stuorra dárbu nannet oahpaheddjiid formálalaš gelbbolašvuođa, erenoamážit maŋŋá go OM06S álggahuvvui buot fágain. Go ođđa oahppogirjjit gárvánit, šaddá leat stuorra dárbu gelbbolašvuođa loktemii daid sisdoalu ektui. RSK Gaska-Finnmárku geavahuvvo áŋgirit gelbbolašvuođalokten kurssaid lágideamis.</p>
<p>Suohkan lea vásihan Finnmárkku Fylkkamánni leat viššalis bearráigeahččaneiseváldin, ja leamaš máŋggat bearráigeahččangalledeamit maid bokte leat gávdnan ollu rihkkosiid. Leat maid gávdnan cuiggodanveara áššiid oahpahusas maid skuvla ferte njulget. Suohkanis leat hui ollu diimmut geavahuvvon erenoamáš oahpahussii, ja leat leamaš ollu hástalusat maid čuovvolit.</p>
<p>Suohkanis lea jođus golmmajagáš prošeakta bidjat lassi ruđa dán áigumuššii.</p>
<p>Divttasvuona suohkan</p>
<p>Divttasvuona suohkan Nordlándda fylkkas lea guovddáš julevsámegiela barggus.</p>
<p>Sámegielat álbmot orrot bieđgguid máŋgga gilis, ja sámi kultuvra ii leat nu nanus buot báikkiin. Suohkan juohkása Oarjevuonas, man davábealde vuosttamužžan leat dážat, ja lulábealde sihke sámit ja dážat. Ássiid gullevašvuohta sámi ektui lea danne hui máŋggalágan go suohkanis earret julevsámegiela maiddái lea boarrásit mearrasámi kultuvra. Julevsápmelaččaid álgu suohkanis bođii dalle go badjesámit fárrejedje Ruoŧas, muhto julevsámi boazodoallu nogai 50 -logus. Otne lea beare okta davvisámi doalloovttadat mas leat bohccot suohkanis. Sámi gullevašvuohta lea maiddái leamaš nannosit čatnon leastadianismii. Julevsámegiela ja kultuvrra ealáskahttin suohkanis bođii earret eará go huksejuvvojedje julevsámi institušuvnnat. Deháleamos lei julevsámi giellaguovddáš Árran mii vuođđuduvvui</p>
<p>Ájluktii 1994:s. Guovddáš hálddaša julevsámegiela ja kulturárbbi ja doppe lea girjerájus, giella- ja studerenguovddáš, musea ja mánáidgárdi.</p>
<p>Divttasvuotna bođii mielde sámegiela hálddašanguvlui ođđajagimánu 1. beaivvi 2006, muhto ovdal dan de lei garra riidu gielddas go dárogielat politihkkárat gáibidedje álbmotjienasteami ja maŋidit ohcamuša beassat mielde. Dán hilggui ráđđehus. Suohkan bođii de mielde hálddašanguvlui seammás go Máhttolokten álggahuvvui. 2006 borgemánu rájes leat buot mánát ožžon oahpahusa sámi oahppoplánaid mielde. Gielddas leat njeallje skuvlla; Ájluovttas, Omasvuonas,</p>
<p>Moskis ja Gášluovttas. Ájluovtta skuvla lea julevsámegiela resursaskuvla, mas lea sihke mánáid- ja nuoraidskuvla, 8 dárogielat ja 3 sámegielat luohká modealla mielde mas leat iešguđet ahkásaččat seamma luohkás 1.-4., 5.-7., ja 8.-9. luohkká).</p>
<p>Sámediggi ja Divttasvuona suohkan čáliiba guovvamánu 2009:s šiehtadusa mii dahká Ájluovtta skuvlla resursaskuvlan julevsámegiela oahppoávnnasbuvttadeamis. Sámediggi juolludii 2 millijovnna ruvnnu dán pilohtaprošektii. Oahpahuvvo sámegiella ja sámegilli guovtti skuvllas, Ájluovttas ja Moskis, ja leat bargamin oažžut videostudio gos Ájluovtta skuvla oahpaha dan guovtti eará skuvllii. Dán skuvlajagi lea okta sámegielatoahpaheaddji Ájluovttas mátkkoštan Omasvutnii oahpahit sámegiela. Gášluovttas ii leat dál oktage oahppi geasa oahpahuvvo sámegiella, muhto ovdal gal leamaš, ja maiddái boahtte áiggis bohtet leat sámegielat oahppit. Oktiibuot leat sullii 60 oahppi geain lea sámegieloahpahus. Measta bealis lea sámegiella vuosttas giellan Ájluovtta skuvllas, ja dain eará ohppiin fas lea sámegiella nubbingiellan.</p>
<p>Suohkana višuvdna <span type="quote">“Guokte kultuvrra – oktasaš boahtteáigi”</span> lea leamaš vuođđun</p>
<p>Máhttoloktema barggus. Suohkan lea doalahan sierra ovttadahkan bajásšaddan- ja oahpahussuorggi, muhto surggiid jođiheaddjit leat sakka geahpeduvvon daid maŋimuš jagiid. Dat váidudeaddji váldolávdegoddejurddašeapmi lea dál lotnolas guovttedásijurddašemiin. Dan áigodagas go Máhttolokten váldui atnui, de lei</p>
<p>Bajásšaddanhoavddavirgi guorus guhkit áiggiid, ja rektor oaččui danne dehálaš rolla. Rektorat leat 2004:i rájes bargan fierpmádagas, ja dát geavahuvvui áŋgirit digaštallat iešguđege hástalusaid ja čovdosiid. Earret eará bođii ovdan ahte ollu fágain lei dárbu loktet oahpaheddjiid gelbbolašvuođa, ja dalle erenoamážit muhtin áibbas ođđa fágaid ektui. Danne ráhkaduvvui plána loktet oahpaheddjiid gelbbolašvuođa. Rektoriin leamaš maid dehálaš rolla Máhttoloktema atnui váldin doaimmaid álggahit skuvladásis. Dan njeallje skuvllas leamaš lágas ovttasbargu</p>
<p>Máhttoloktema-Sámi báikkálaš oahppoplánaid barggus. Juohke skuvla lea dahkan iežas heivehemiid iežaset historjjá ja kultuvrra birra go leat stuorra erohusat gaskal industriija-báikki Gášluovtta gos ásset eanáš dážat, ja dan unna geainnohis sámegiláža Moski. Ájluovttas ásset sihke dážat ja sápmelaččat, ja Omasvuonas measta beare dážat. Skuvllat leat measta geargan ráhkadeamis oahppoplánaid váldofágain, muhto leat vel muhtin fágat báhcan. Oahppoplánaid barggu oktavuođas háliidii suohkan eastadit moaitámušaid váhnemiin ja dolle váhnenčoahkkimiid ja ráhkadedje johtučállosiid makkár váikkuhusaid sámi oahppoplána dágahivčče oahpahusa sisdollui. Sámivuohta galgá vuhttot buot fágain. Earret eará šattai dáidda ja duodji fágas áibbas eará sisdoallu, namalassii duodji. Muhto leamaš maid dárbu váldit vuhtii buot daid kultuvrralaš erohusaid dan ovttaskas skuvllas. Musihkkafágain lea bargojuvvon erenoamážit nu ahte leat ožžon mielde molssaeakto- fálaldaga juoigamis ja dánsumis ohppiide geat eai leat sápmelaččat. Ann Irene Skoglund Sæter lei bajásšaddanhoavda suohkanis 2007:s, ja lea čállán masterčállosa (Skoglund Sæter 2008) dan birra ahte mii dáhpáhuvai skuvllas ja bajásšaddamis dalle go suohkan šattai mielde hálddašanguvlui. Son čilge Máhttolokten atnui váldima dego friddja sadjin ja bággosadjin gos friddjasadji addá vejolašvuođaid ovdánanbargui mii sáhttá mielddisbuktet stuorát friddjavuođaid barggus. Bággosadji lea ollašuhttit giellaláganjuolggadusaid ja</p>
<p>Máhttoloktema-Sámi váldit atnui.</p>
<p>Suohkan lea geavahan dan gelbbolašvuođa mii oahpaheaddjin lea, iige leat leamaš dárbu viežžat gelbbolašvuođa olggobealde suohkana dán bargui. Maŋŋá go</p>
<p>Ájluovtta skuvla oaččui stáhtusa resursaskuvlan ráhkadit julevsámi oahppoávdnasiid ja Sámediggi juolludii 2 millijovnna, leat skuvlla oahpaheaddjit bidjan johtui barggu luonddufága ja religiuvdnafága girjjiid čállit. Suohkan lágidii ovttas RKK Ofuohtain 2008 čavčča sámi kulturdiehtaga oahppofálaldaga mas fokus lei julevsámi guovlluin. Buot oahpaheaddjit Divttasvuona skuvllas oasálaste go lei bákkolaš oassi oahpaheddjiid gelbbolašvuođaloktemis. Dát lei okta doaibmabidju suohkana giellaplánas, mearriduvvon 2007:s. Lea bargojuvvon ollu nannet sámi kulturmáhtu, muhto suohkanis lea stuorra hástalus dan ektui ahte oažžut giellagelbbolašvuođa. Leat unnán oahpaheaddjit geat leat formaliseren máhtu julevsámegielas, eaige báljo oahpahuvvo oahpaheaddjit. Suohkan lea dál čađaheamen kártet oahpaheddjiid gelbbolašvuođa. Lea dehálaš dokumenteret máhtu mii ii leat formaliserejuvvon. Otne lea dušše okta studeanta mii lea oahppamin julevsámegiela, juoga mii mearkkaša ahte oahpaheddjiid rekrutteren šaddá leat stuorra hástalussan ovddasguvlui. Iige leat oktage gii lea ohcan dáhkiduvvon studeren lobi dán maŋimus jagi. Lea maid hástalus Budejju allaskuvlii bidjat johtui kurssaid go leat nu unnán geat háliidit oasálastit. 09 čavčča rájes lea plánejuvvon 30 čuoggá kursa julevsámegielas oahpaheaddji oahpu oktavuođas. Leat hui unnán oahppit geat loahpahit joatkkaskuvlla geain lea sámegiella vuosttasgiellan ja mii lea rekrutterenvuođđun joatkka ja alit ohppui sámegielas. Rekrutterema váttisvuohta šattai áigeguovdil go Moski skuvla mearriduvvui heaittihuvvot go eai leat oahpaheaddjit. Dat 5 oahppi galge dolvojuvvot fatnasiin Ájluktii, muhto váhnemat biehttaledje, ja gaskaboddosaš čoavddusin lea biddjon virgái penšonerejuvvon oahpaheaddji mii doalaha fálaldaga</p>
<p>Moski skuvllas.</p>
<p>Okta hástalus mainna suohkan lea rahčan lea ahte muhtin oassi ohppiin geain lea julevsámegiella skuvllas dat heitet. Okta sivva dasa lea go váhnenbuolvvas, mii ii leat oahppan sámegiela, mas lea heitot julevsámegiel máhttu galgá nagodit veahkehit mánáid leavssuiguin. Lea hui unnán mánát geat sáhttet geavahit sámegiela ruovttus. Suohkan lea geahččalan čoavdit dán hástalusa dan bokte ahte fállat leaksobarganveahki maŋŋilgaskabeaivvi. Dát lea čalmmustahttán dárbbu ahte maiddái rávisolbmot berrejit oažžut fálaldaga oažžut julevsámegiel oahpahusa. Dán geahččala suohkan dál oažžut áigái. Váttisvuohta ahte mánát leat guovttegielagat ja váhnemat ovttagielagat váldui ovdan váhnen- ja giellakonferánssas mii lágiduvvui</p>
<p>Ájluovttas čakčat 2008:s. Suohkan lea oasálastán seminárain Máhttoloktema-Sámi sisdoalu birra maid Nordlándda Fylkkamánni lágidii, ja lea mielde suohkaniid fierpmádagas giellahálddašanguovllus.</p>
<p>Davvi-Sálttu sámi váhnenfierpmádat lea bargan áššiiguin mat gusket suohkana julevsámegiela oahpahussii. Earret eará leat leamaš mielde lágideamen váhnen- ja giellakonferánssa. Suohkana dieđuid mielde ii leat boahtán oktage formálalaš váidalus váhnemiin sámegieloahpahusa birra, muhto eanas moaitámušat leat organiserema birra. Dat geain leat cuiggodeamit váldet oktavuođa rektoriin ja čovdet váttisvuođa das. Bajásšaddansuorgi oažžu referáhtaid dákkár ságastallamiin.</p>
<p>Mediijas leat erenoamážit guokte ášši mat leat fuomášuhttán; geahččaleapmi heaittihit Moski skuvlla, ja go eai leat almmuhan sámegieloahpaheaddji virggi</p>
<p>Ájluovtta skuvllas.</p>
<p>Divttasvuona suohkan lea ilus go Nordlándda Fylkkamánnii lea ožžon dan formálalaš koordineren- ja ovdánahttinovddasvástádusa julevsámegiela ektui. Leat ollu bealit mat eai leamaš čielggaduvvon, ja suohkan leamaš hui okto daid áššiid hálddašeamis. Dađi mielde go julevsámegieloahpahusa gáibádus lea boahtán leat maiddái oahppit eará suohkaniin boahtán, ja koordinerema dárbu lea lassánan.</p>
<p>Snoasa suohkan</p>
<p>Snoasa suohkan lea ođđajagemánu 1. beaivvi 2008 rájes leamaš mielde sámegiela hálddašanguovllus. Dát lea vuosttaš, ja dássážii áidna, suohkan lullisámeguovllus mii bođii mielde hálddašanguvlui. Dát mearkkaša ahte suohkanis lea vásihus Máhttolokten-</p>
<p>Sámi atnui váldin barggus leat olggobealde giellaguovllu, ja dán maŋimuš jagi, suohkan mii lea siskkobealde giellaguovllu. Liikká lea suohkan dan áigodagas ovdalgo atnui váldin álggahuvvui bargan dihtomielalaččat nannet sámegiela dili ja nu leat dat guokte parallealla proseassa Máhttoloktemiin ja atnui váldimiin giellaguovllus váikkuhan nubbi nuppi. Suohkan lea ovttas Davvi-Trøndelaga fylkka suohkaniin bidjan johtui 3 -jagáš guovttegielat prošeavtta <span type="quote">“Snåsa oassin sámegiela hálddašanguovllus”</span>, ja mihttu lea ahte suohkan ja fylkka suohkan galgá šaddat guovttegielagiin. Suohkanis lea maid sierra prošeaktajoavku mii čuovvu go váldojit atnui.</p>
<p>Lullisámegiela ságastit sullii 500 olbmo Norggas, ja dat šattai čálagiellan 1974:s.</p>
<p>Easkka 1992:s lea lullisámegielat mánáin leamaš gáibádus oahpahussii iežaset gielas ja gillii. Vaikke vel sámi internáhtaskuvllat Snoasas álggahuvvojedje 1968:s, de leat otne unnán váhnemat geat háliidit sáddet mánáideaset internáhtaskuvlii, ja dáhttot ahte mánát ožžot sámegieloahpahusa ruovttuskuvllas. Otne lea Snoasa okta dain báikkiin gos lullisámegiella lea nannoseamos, vaikke vel geavaheaddjit eai leatge eanetgo 5 % ollislaš olmmošlogus. Dán giella ealáskahttima ferte geahččat institušuvnnaid huksema oktavuođas mii lea dahkkon daid maŋimuš logiid jagiid.</p>
<p>Kulturguovddážis Saemien Sijtes ja lullisámi museas Snoasas lea dat bajit ovddasvástádus ovddidit lullisámegiela ja – kultuvrra Norggas, áibbas ođđa dálu leat dál plánemin. Sámi mánáidgárddiid álggaheapmi 2002:s leamaš dehálaš ahte mánát galget šaddat doaibmi guovttegielagin.</p>
<p>Snoasa lea guovttedásat-suohkan gos skuvlaáššiid organiseren lea ráđđealbmá bargiid duohken. Suohkana skuvlastruktuvrii gullet njeallje skuvlla: Breide bajásšaddanguovddáš, Vinje skuvla, Snoasa nuoraidskuvla ja sámeskuvla –</p>
<p>Åarjelsaemien skuvle. Leat sullii 30 oahppi geat oahpahuvvojit sámegielas ja sámegillii, ja dain leat sullii bealli sámeskuvllas. Sámeovttadahkii Åarjelis gullet skuvla, mánáidgárdi ja internáhtta. Skuvla galgá addit mánáide ja nuoraide oahpu mii dagaha doaibmi guovttegielagin. Åarjel lea namma sámegieloahpahusas suohkanis, ja sámegiel oahpaheaddjit mat oahpahit suohkanis leat barggus dáppe.</p>
<p>Lullisámegiela oahpahus dain eará skuvllain dahkko nu ahte sámegieloahpaheaddji manná skuvllaide dahje ohppiin lea oahpahus Åarjelis. Åarjel lea resursaskuvla buot sámiide lullisámi guovllus, ja lassin iežaset ohppiide lea maiddái ovddasvástádus oahpahit lullisámegiela eará ohppiide suohkanis. Dát lea áidna skuvla suohkanis gos oahpahus lea sámegillii. Suohkanis leat maid moadde oahppi main lea oahpahus davvisámegielas ja okta oahppi julevsámegielas. Ovtta oahpaheaddjis Åarjelis lea gelbbolašvuohta davvisámegielas, muhto muhtin oassi davvisámegiela oahpahusas ja buot julevsámegieloahpahus lea gáiddus oahpahus man suohkan oastá.</p>
<p>Buot skuvllat čuvvot sámi oahppoplána, muhto dasa mii guoská dan ovttaskas fága sisdollui de ádjána dan váldit atnui. Suohkan lea sorjavaš ovttaskasolbmuid gelbbolašvuođas (siskkobealde ja olggobealde suohkana) ja sis lea dál stuorra deaddu veahkehit. Leat unnán olbmot geain lea lullisámegielmáhtu, ja ollugat dáhtošedje oažžut ávkki sin gelbbolašvuođas, ja lea dehálaš ahte ii dolkat dáid ovttaskas olbmuid, muhto lea gierdavaš dan ektui ahte diktá daid geavahit áiggi bargat sihke dan dábálaš ja liige barggu. Suohkan lea danne álgán daid fágaiguin gos dárbbašit gelbbolašvuođa olggobealde, ja dássážii leat ráhkadan báikkálaš oahppoplánaid duodji ja musihkka fágaide. Dat eará fágat bohtet dađistaga. Ahte suohkan čuovvu sámeoahppoplána ii skuvlaeaiggádiid mielas boađe dagahit stuorra rievdademiid ohppiide earágo ahte sii ožžot rievdademiid fágain. Sámi sisdoallu boahtá nannet dihtomiela ja máhtu lullisámi kultuvrra birra buot ohppiin suohkanis.</p>
<p>Suohkan ii leat bargan ollus juohkit dieđuid daid iešguđege giellafálaldagaid birra sámegielas váhnemiidda/ohppiide, muhto oaivvilda sii dihtet makkár bearrašiin lea sámi duogáš ja háliidit oahpahusa sámegielas ja sámegillii. Sii dihtet makkár vuoigatvuođat mánáin ja nuorain lea oažžut oahpahusa lullisámegillii, ja leat unnán sámegieloahppit geat heitet. Maŋŋá nuoraidskuvlla sáhttet oahppit joatkit lullisámegielain Grong Joatkkaskuvllas ránnjásuohkanis.</p>
<p>Snoasa suohkan oaidná maid muhtin hástalusaid diibmojuohkima ektui. Oahppit geain lea sámegieloahpahus ožžot eanet diimmuid, ja dan sáhttet dovdet eahperehálažžan. Dát váttisvuohta lea váldon ovdan politihkalaš ja hálddahus dásis, ja čoavddus sáhttá leat lasihit diimmuid ohppiide geain ii leat sámegiella nu ahte šaddá seamma láhkai. Suohkan ii dieđe ovttage formálalaš váidaga birra go sámegiela ja sámegillii oahpahuvvo dahje go sámeoahppoplána lea biddjon doibmii. Leamaš stuorra miehtemiella ja mokta atnui váldin barggu oktavuođas.</p>
<p>Suohkan lea nagodan rekrutteret oahpaheddjiid geat sáhttet oahpahit lullisámegielas, muhto ii leat gallis gelbbolašvuohta, ja nu leage suohkan hearkkes dilis. Muhtin oahpaheaddjit leat maid bargamin ovdánahttit oahpponeavvuid, ja dainna ádjána.</p>
<p>Suohkanis lea doaibmaplána vuođđoskuvlla gelbbolašvuođaloktemis ja kvalitehtaovdáneamis mas čuovvoluvvojit dárbbut.</p>
<p>Váilevaš oahpponeavvut lea stuorámus hástalus suohkanis Máhttolokten-Sámi atnui váldimis. Prošeakta <span type="quote">“lullisámegieloahpahus ruovttus”</span> ja ahte ráhkadit vuosttas digitála oahppoávdnasa lullisámegillii, lea lávki rievttes guvlui, muhto ain geavahit oahpaheaddjit ollu áiggi ieža heivehit ávdnasa. <em type="bold">5.1.4 Vásihusat gielddain olggobealde sámi hálddašanguovllu </em>Mii leat válljen guokte kasussuohkana olggobealde sámi hálddašanguovllu. Álttá suohkanis leat nubbin eanemus mánát (sullii 400) geain lea sámegieloahpahus olles riikkas. Kárášjoga gielddas leat eanemus. Álttá suohkana vásihusat leat danne miellagiddevaččat. Nubbi suohkan mii lea válljejuvvon lea Romsa gos lea 117 oahppis sámegieloahpahus. </p>
<p>Álttá suohkan</p>
<p>Álttá suohkanis Finnmárkkus ásset eanemus olbmot, ja stuorru dađistaga, ja vaikke vel ii leatge sámi guovddášbáiki, de leat doppe ollu sápmelaččat ja ealli sámi kultuvra. Álttá siida oamasta ja jođiha ovtta sámi mánáidgárddi mas leat golbma ossodaga ja ovtta sámi kulturviesu. Mánáidgárdi ja kulturviessu leat seamma viesus.</p>
<p>Kulturviessu láigoha viesu iešguđege doaimmaide ja viesus leat earret eará Álttá sámegiellaguovddáš ja Álttá sámesearvi. Sámi mánáidgárdi lea leamaš hui dehálaš man bokte oažžu vuođu sámi mánáid giellamáhttui ja sámi giellaoahpahusa rekrutteremii skuvllas. Suohkan lea maiddái kártemin beroštumi sámegieloahpahussii suohkana mánáidgárddiin, nu ahte dakkár fálaldat sáhttá álggahuvvot 2009 čavčča. Sámi gullevašvuohta lea máŋgga láhkai nannenjuvvon, ja lea addán Áltá-servodahkii ja suohkanii vejolašvuođa ávkkástallat daid resurssaiguin ja vejolašvuođaiguin maid dát dagaha. Hálddašandásis leat buorit návccat koordineret ja plánet barggu ahte addit buori sámegielfálaldaga, ja lea áiddobeliid ođđasitorganiserejuvvon ođđa ossodahkan mánáide ja nuoraide.</p>
<p>Suohkanis gos lea nuorra álbmot ja stuorra olmmošlogu lassáneapmi lea ferten dahkat ollu ja lossa investeremiid skuvllas, lassin dasa ahte oahppit geat háliidit sámegieloahpahusa leat lassánan jahke- jagis.</p>
<p>Suohkanis leat lagabui 3000 oahppi vuođđoskuvllas juogaduvvon 19 iešguđege skuvllaide. Gitta 2008 lea fállojuvvon sámegieloahpahus dain eanaš skuvllain, iešguđege dásiin ja máŋgga luohkás. Suohkanis ii leat oktage oahppi mii oahpahuvvo sámegillii. Go leat nu ollu oahppit, máŋggat skuvllat ja dásit, de leamaš stuorra hástalus suohkanii addit buori fálaldaga. Hástalusat leat earret eará leamas organiserema, ekonomiija, kvalitehta ja oahppobirrasa ektui. Okta fálaldat máŋgga iešguđege skuvllas, dásis ja luohkás lea dat ovdamunni ahte oahppit ožžot oahpahusa iežaset lagasbirrasis, muhto ollugat gártet smávva joavkkuide gos leat heajos eavttut ovttasbargui ja buorre oahppobirrasii.</p>
<p>Álttás mii lea olggobealde hálddašanguovllu leat stuorra hástalusat oažžut fágaoahpaheddjiid sámegielas. Muhtin oahpaheaddjin geat oahpahit ii leat formálalaš sámegielgelbbolašvuohta, ja desentraliseren struktuvra oahpahusas ii leat dagahan álkibun doalahit ja ovddidit gelbbolašvuođa. Muhtin oahpaheaddjit leamaš biddjon oassevirggiide ja lea dávjá áidna sámegieloahpaheaddji skuvllas, nu ahte juhke skuvllas ii leat biras gos digaštallat fágalaš sisdoalu sámegieloahpahusa.</p>
<p>Fálaldat lei maiddai hui rašši oahpaheddjiid buozanvuođa dahje eará jávkamiid dihtii dannego leamaš váttis gávdnat sadjásaččaid bargat. Oahppit muhtin skuvllain leat šaddan massit ollu sámegieloahpahusa.</p>
<p>Váhnemat leat dovddahan duhtameahttunvuođa dasa mo oahpahus lea organiserejuvvon ja go eai oaččo buot diimmuid. Suohkan lea ožžon váidaga sámegieloahpahusa massima dihtii, ja lea njulgen dán váttisvuođa ahte leat fállan oahpahusa. Norgga Sámiid Riikkasearvi Álttás ja Suohkana váhnenlávdegoddi leat maiddái bargan áššiin. Dán ášši geažil álggahuvvui váhnenfierpmádat Álttás 2008:s.</p>
<p>Fylkkamánni lea maid veahkehan maŋŋá go ášši sáddejuvvui dohko. Okta evttohus mii lea ovddiduvvon lea ahte suohkan virgáda fásta sadjásačča sámegielas gii de sáhttá bargat go eará sámegieloahpaheaddjit leat eret. Okta eatni lea maiddá ohcan suohkanis ahte mánát geat masset ollu sámegieloahpahusa, besset hospiteret muhtin vahkuid Guovdageainnu skuvllas. Dása ii leat Álttá suohkan miehtan go</p>
<p>Guovdageainnu suohkan bohtá gáibidit mávssu dan ovddas. Suohkan lea, muhtin muddui dan dihtii go leat moaitán, álggahan systema gos merkejit dan oahpu mii ii addo, ii beare sámegielas, muhto buot fágain, ja fállá oahpu dan ovddas. Nu guhkás go mii diehtit de lea dákkár fálaldat erenoamáš Norggas.</p>
<p>Suohkanis lea friddjavuohta alddis mearridit mo sámegielfálaldat galgá organiserejuvvot. Skuvlajagi 2008.09 válljii suohkan rievdadit veaháš organiserema nu ahte skuvllat mat leat lahkalagaid barget ovttas. Muhtin oahppit dolvojit ránnjáskuvlii sámegieloahpahussii. Nu šaddege stuorát, ja buoret ohppiid joavkkut ja stuorát oahppobiras. Seammás ávkkástallá suohkan buorebut oahpponávccaiguin ja sáhttá fállat stuorát virggiid oahppan oahpaheddjiide. Dát oaivvilduvvo loktet oahpahusa kvalitehta, mielddisbuktá stuorát ovttasbarggu oahpaheddjiid ja skuvllaid gaskka, iige leat nu rašši oahpaheddjiid jávkamiid dihtii ahte oahppit masset oahpahusa. Dáinna čovdosiin lea sihkkaraston ahte ohppiin main lea Sámegiella 1 ožžot buori kvalitehta oahpahusas mii doalvu sin loahppageahččaleami guvlui.</p>
<p>Maŋimus áiggi leat muhtin váhnemat álgán geavahit iežaset vuoigatvuođa ahte gáibidit oahpahusa sámegillii iežaset mánáide. Oahpahuslága ektui de lea suohkanis geatnegasvuohta addit dakkár fálaldaga jus dan háliidit unnimusat logi oahppi. 9 oahppi mat čakčat galget álgit 1. luohkkái ja okta 3. luohkkái, leat dássážii čájehan beroštumi. Vuosttas politihkalaš meannudeamis de hilggui mánáid ja nuoraid váldolávdegoddi álggahit dakkár luohká, muhto maŋimus sátni ii leat varra daddjon ja báikkálašmediija čuovvu áŋgirit dán ášši. Ášši čalmmustahttá ođđa ja áigeguovdilis váttisvuođa Oahpahuslága ektui ahte álggahit skuvlafálaldaga sámegillii suohkanis mii lea olggobealde giellaguovllu.</p>
<p>Álttá suohkanis lea skuvlajagi 2008-09 rasttildeamiortnet dasa mii guoská diibmojuohkimii sámegielas. Diimmut váldojit iešguđege fágas. 2009 čavčča rájes áigu suohkan váldit atnui njuolggadusa ahte diimmut galget váldot dušše dárogielfágas. Otnáš ortnet lea dakkár ortnet man dábálaččat eai geavat muhto man suohkan lea ožžon lobi fylkkamánnis čađahit. Suohkana mielas lea váidalahtti ahte</p>
<p>Johttičálus F 12 mii čilge dáid áššiid bođii maŋŋit 2008:s, ja lea hui váttis oažžut ipmárdusa ja dulkot johttičállosa. Lea dehálaš ahte oahppit ja váhnemat ožžot ipmárdusa ja čilgehusa makkár váikkuhusaid sin sámegieloahpahusa válljen dagaha.</p>
<p>Finnmárkku Fylkkamánni leamaš čeahppi bagadit suohkana váttis čilgehusaiguin ja áššiiguin, ja lea čuvvon mielde daid hástalusaid mat suohkanis leat. Dat ovddeš namuhuvvon váiddaášši mii lei sámegieloahpahusa massima birra lea ságastallon fylkkamánniin gii lea sihtan dieđuid ja suohkan lea álggahan doaimma.</p>
<p>Suohkana golut leat stuorrát go galgá addit viiddis sámegielfálaldaga, eaige golut leat daid doarjjaortnegiid ektui maid stáhta hálddaša. Áigumuša lea liikká suohkan válljen dahkat nanu politihkalaš doarjagiin. Álttá suohkanis leat otne 14 virggi sámegielas. Desentraliserejuvvon struktuvra mas leat ollu oahpaheaddjit iešguđege skuvllas lea čalmmustahttán man dehálaš lea ahte oahpaheaddjit barget fierpmádagas. Sámi oahpaheddjiidfierpmádagas Álttá suohkanis leamaš hui dehálaš bargu ráhkadit fágaplánaid sámegieloahpahussii. Plána váldá ovdan gelbbolašvuođamihtuid, ja juohká daid mihtuide ja áigumušaide nu ahte daid sáhttá geavahit oahpahusbarggus. Suohkan oaivvilda ahte lea bargojuvvon ollu ovdánahttinbargu dás, ja sámi fágaplánat ledje dat vuosttas fágaplánat maid suohkan gárvvistii. Plánat leat maiddái vástádussan hástalusaide ahte háhkat buriid oahppogirjjiid sámegielas.</p>
<p>Oahpaheddjiidfierpmádat lea ožžon diibmoresurssaid bargat plánabarggu, fierpmádatbarggu, oahpponeavvuid veardit ja gelbbolašvuođaloktemii. Dáid ruđaid lea suohkan ieš bidjan go Álttá suohkan lea olggobealde hálddašanguovllu iige oaččo konverterenruđaid. Fierpmádat lea leamaš áibbas guovddážis OM06 atnui váldimis, ja strukturoasi ektui oaivvilda suohkan ahte buot lea ortnegis. Dat mii ii leat vel dahkkon lea barggu árvvoštallat ja mo galgá veardidit ohppiid dási. Dát lea guovddáš hástalus sámegiela loahppageahččaleami ektui. Suohkan ii dieđe maid siva ahte ollu oahppit heitet gaskan sámegielain.</p>
<p>Okta daid deháleamos hástalusaiguin ahte addit kvalitehtalaččat buori sámegielfálaldaga, lea oahpaheddjiid gelbbolašvuohta. Suohkan háliida oažžut daid buoremus oahpaheddjiid, muhto gilvala eará suohkaniiguin. Sámi allaskuvllas gerget menddo unnán sámegieloahpaheaddjit, ja suohkanis lea oktavuohta allaskuvllain álggahit oahppofálaldaga Álttás.</p>
<p>Sámegieloahpahusa organiseren váldo ovdan rektorčoahkkimiin, ja dáppe biddjo maid vuođđu ovttasbargui eará skuvllaiguin, ja digaštallo makkár dieđut galget sáddejuvvo váhnemiidda. Juohke okta skuvla kárte galle oahppi háliidit sámegieloahpahusa, ja dat heivehuvvo daid oahpaheddjiid návccaide mat leat ja mo oahppit juohkásit daid iešguđege dásiide ja joavkkuide. Dáppe digaštallojit maiddái sierranas barggut oktasaš prošeavttaid dahje Sámi álbmotbeaivvi ektui.</p>
<p>Romssa suohkan</p>
<p>Romssa gávpogis lea guhkes sámi historjá ja birrasis leat sámi árbevirolaš ássanguovllut. Sihke Kvaløyas ja nannámis leat ollu báikkálaš servodagat suohkanis aktiivvalaš mearrasámi báikkálašservodagat. Dasa lassin lea boazodoallu sihke nannámis ja sulluin olggobealde Romssa. Muhtin badjeolbmuid barggu sáhttá čuovvut ruovttoluotta dan áigái go bohccuiguin johte Ruoŧas Romssa mearragáddái. Otne orrot 60.000 olbmo Romssas, ja gávpogis ásset 6000 studeantta mat gullet eará suohkaniidda. Universitehtas ja Romssa allaskuvllas leat oktiibuot 8600 studeantta. Sámi studeantabiras ja sámi dutkanbiras lea dehálaš resursa sihke Romssa gávpogii ja sámi servodahkii.</p>
<p>Romssa Universitehtas gávdno Sámi Studeanttaid Guovddáš mas lea ovddasvástádus Indigenous Studies Masterprográmma oahpus lassin dasa ahte guovddáš hálddaša ollu sámi ja gaskariikkalaš álgoálbmotdutkanprográmmaid. Lea maid álggahuvvon okta sámesearvi Romssas, Romssa Sámi Searvi-NSR, ja universitehta lahkosis lea sámi kulturviessu Árdna. Sámi álbmotbeaivvi ávvudeami oktavuođas guovvamánu 6. beaivvi lágidit Romssas sámi vahku mas leat kulturdoalut, čájáhusat, valáštallamat ja konsearttat.</p>
<p>Sámi kultuvrii ja ealáhusaide lea Romssa suohkanstivra 1996:s mearridan doaibmaplána. Plánas evttohuvvui álggahit iešguđege ovdánahttinproseassaid ja doaimmaid nannen dihtii sámegiela ja kultuvrra. Dát evttohusat ledje earret eará</p>
<p>Sámi kulturviesu/álgoálbmotguovddáš ásaheapmi, álgoálbmotgažaldagaid diehtojuohkinguovddáš ásaheapmi, ja sámi mánáid guovddáš ásaheapmi. Sámi mánáidgárddit leat oassin dain deháleamos fálaldagain sámi álbmogii Romssas.</p>
<p>Sámi mánáidgárdi/samisk barnehage, Kvammstykket addá ollislaš sámegielat mánáidgárdefálaldaga sámegielat mánáide Romssas. Romssa Studeantaovttastus jođiha maid Gimle studeantamánáidgárddi sámi ossodaga mas lea sadji 13 mánnái 0-6 jahkásaččaide. Studeanttain geain lea sámi duogáš lea vuoigatvuohta oažžut gitta guhtta dain sajiin.</p>
<p>Romssa suohkan lea bargan strategalaččat oažžut ealaskas sámegielat servodagaid mánáidgárdedási rájás bajásguvlui. Lassánit sámegielhálli mánát mat fárrejit</p>
<p>Romsii ja mat šaddet bajás Romssas. Otne leat oktiibuot 117 máná geain lea sámegiella dásis 1,2 dahje 3. Leat oktiibuot ovcci fásta sámegieloahpaheaddji suohkanis mii hálddaša oahpahusa 21 skuvllas. Lea vel sámegielat luohkká</p>
<p>Báhpajávrri skuvllas/ Prestvannet skole, mas leat 25 oahppi. Gitta O97 álggaheami rádjai ledje vuosttamužžan váhnemat geat válde ovddasvástádusa sámegieloahpahussii. Go O97-S álggahuvvui šattai Romsa II-dási suohkan ja fásta sámegieloahpaheaddji bidjui virgái. Suohkan bijai sámi oahppoplánaid atnui váldin ovddasvástádusa Báhpajávrri skuvlla/ Prestvannet skole rektorii gii álggahii koordineret oahpahusa buot skuvllaide, ja rekrutteret oahppan sámegielat oahpaheddjiid go lei dárbu.</p>
<p>Álggahuvvui rekrutterenkampánja oahpaheaddjiskuvllaide gos ledje sámi studeanttat, ja áigá juo ráhkaduvvojedje rutiinnat maidda guoskkai sihke koordinerenbargu ja gelbbolašvuođahuksen oahpaheddjiide. Álggahuvvui ortnet mas ii leat áigemearri čadnojuvvon, mii sáhtii geavahuvvot oktasaš gelbbolašvuođaloktemii, ja fásta vahkkosaš čoahkkimiidda buot sámegieloahpaheddjiide suohkanis gos sáhtii plánet ja hukset gelbbolašvuođa fárrolagaid. Álggahuvvui maid oktasaš bargu ráhkadit sihke oahppoávdnasiid, mat váilo, ja metodaid sámegieloahpahussii. Vuođđun biddjojedje oahpahus prinsihpat ja heivehuvvon oahpahus. Daid iešguđege modulaide lea ráhkaduvvon sierra ovdánannjuolggadusat 7 iešguđege dásis maid oahpaheaddjit geavahit Sámegielas 2 ja 3. Dáid báikkálaš plánain lea gelbbolašvuođamihtut ja eavttut mo veardidit konkretiserejuvvon. Oahppit dahket iežas veardidemiid dakkár eavttuid vuođul go njálmmálaš gulahallan, čálalaš gulahallan ja giella ja kultuvra dihtomielalašvuohta, dakkár kriteriaid vuođul go <em type="italic">eahpesihkkarvuohta, jođus </em>ja <em type="italic">máhtan. </em>Dáid veardida ohppiid mentor. Maiddái vahkkosaš gelbbolašvuođačoahkkimat ovdáneami birra, diehtojuohkin, ja vásihusat sámi oahppoplána ja oahpponeavvuid geavaheamis, ovdamearkadihti neahtta ávdnasat, johtet geahppasit sámi oahpaheddjiidfierpmádagas. Seammás lea vejolašvuohta geavahit dáid interneahtta oahpporesurssaid sorjavaš das man guhkkás dat iešguđege skuvllat leat ollet ođasmahttit iežaset mášiinnaid, on-line oktavuođa jna. </p>
<p>Váhnemat leat dovddahan ahte Báhpajávrri skuvla/ Prestvannet skole lea buorre, dan bokte ahte skuvla nákce oažžut mielde sámi beali skuvlaárgabeaivvis buot ohppiide. Leat stuorát hástalusat skuvllaide gos leat unnán oahppit mat válljejit sámegiela 2 ja 3, ja oahpaheaddjit dovddahit dárbbu ahte suohkan dásis álggahuvvo bargu nannet obbalaš máhtu sámi oahppoplána birra buot skuvllain. oahpaheaddjin váilot diimmut nannet váhnengulahallama sámegiella 2 ja 3, ja go váhnemat dávjá váldet oktavuođa oahpaheddjiiguin njuolgga ja dovddahit eahpesihkkarvuođa mihttojuksamii ja iežaset návccaid veahkehit albma láhkai ovddidit ohppiid oahpu, go máŋgga váhne miin ii leat sámegielgelbbolašvuohta. Romssas ávvudit muhtin skuvllat Sámi álbmotbeaivvi, ja organiserejit fáddá-beivviid ja dievademiid veaigin ja eahkes sámegielat ohppiide miehtá regiovnna.</p>
<p>Romsa gehččojuvvui áigá juo leat buorre bargosadji, mas lea buorre ovttasbargu ja vejolašvuođat loktet gelbbolašvuođa. Buot fásta oahpaheaddjit leat formaliseren sámegielgelbbolašvuođa. Romssa suohkan lea ráhkadan eará modealla go Áltá, muhto leat unnit virggit fásta dan ovttaskas skuvllas. Romssas leat oahpaheaddjit fásta virggiin, muhto seammás johtet skuvllaid mielde. Dát mielddisbuktá ahte oahppit ožžot oahpahusa iežaset ruovttuskuvllas nugo sis lea gáibádus, seammás go dát lea gáibideaddji plánema, ja plánenbarggu koordinerema ektui skuvllain ja logistihka ektui. Vaikke vel virggit leatge bisuhuvvon de dovdet ahte lea hástaleaddji oažžut sadjásaččaid buozanvuođa geažil ja doalahit nu stuorra infrastruktuvrra go Romssas leat huksen. Geavahuvvojit dábálaččat studeanttat sadjásašvirggiide, muhto buoremus livčče skuvlajođiheddjiid oaivila mielde ahte livčče liige fásta virgi bajimuččas mii bargá buozanvuođa, kurssaid/konferánssaid ja sullasaš jávkamiid geažil.</p>
<p>Ahte gokčat lullisámi ja julevsámi mánáid vuoigatvuođaid de geavaha Romsa gáiddusoahpahusa. Lea bivdán lagat ovttasbarggu Árran julevsámeguovddážiin, muhto sis ii leamaš dássážii resurssat álggahit lagat ovttasbarggu.</p>
<p>OM06-S bokte leat sámegieldiimmut váldon dárogieldiimmuin. Sámegieldiimmut fertejit biddjot vuostá ja plánejuvvot dárogielfága ektui, beroškeahttá luohkkádásis.</p>
<p>Sámegielas galget 3,5 diimmu váldot dárogielas ja 0,7 diimmu olggobealde. Dat dagaha hástaleaddjin oažžut diimmuid heivet go oahpaheaddjit johtet daid iešguđege skuvllaid gaskka addin dihtii sámegieloahpahusa báikkálaččat, ja ohppiid sierra bargoplánaid ektui. Dát mielddisbuktá ahte ferte bargat ovttas daid iešguđege skuvllaiguin nu ahte dárogieloahpahus biddjo daid áiggiide go skuvllas lea sámegieloahpaheaddji. Dát plánen ferte koordinerejuvvot buot luohkáin. Danne ferte buot oahpahusa plánen álggahuvvot árabut go dain eará skuvllain. Lea dárbu rábas gulahallamii dáiguin mii dagaha ahte sii plánejit iežaset skuvlaruvttuid dan ektui ahte goas sáhttet fállat daid iešguđege skuvllaide dan sámegiel diibmologu masa sis lea vuoigatvuohta.</p>
<p>Ferte váldit vuhtii ahte Romsa lea viiddis ja leat guhkes gaskkat mátkkoštit daid iešguđege skuvllaide. Dát lea hástaleaddji oahpaheddjiide geat fertejit oažžut áddejumi sámegieloahpahusa mávssolašvuođa birra dain ovttaskas skuvllain, ja skuvllain gos sii eai leat oassin fásta oahpaheddjiid bargoveagas. Dát koordineren lassibargu lea dahkan ahte leat válljen bidjat buot sámegieloahpahusa ovtta beaivái vahkus, vaikke buoremus livčče skuvlajođiheddjiid oaivila mielde guktii vahkus.</p>
<p>Romssas bidje skuvlaeaiggádat koordineren- ja gelbbolašvuođabarggu ovddasvástádusa ovtta rektorii ja ovtta skuvlii, juoga mii jáhkkimis dahká koordinerenbarggu ja diehtojuohkinjođu johtileabbon. Ahte ovtta rektoris suohkanis lea fágalaš jođiheapmi ja dasa lea addon čielga mandáhta; ja go oahpaheaddjit bagadit nubbi nuppi ja dorjot oktasaš fágaovdáneami, dahká ahte</p>
<p>Romssas leat máŋggat eavttut devdojuvvon maid Balto (2009) čujuha leat lihkostuvvan eaktun. <em type="bold">5.2 </em></p>
<p xml:lang="deu"><em type="bold">ČOAHKKÁIGEASSU </em></p>
<p>Dát gaskaboddosaš guorahallan mo hálddašandássi gieđahallá Máhttoloktema-</p>
<p>Sámi atnui váldima, leamaš hástalus go leamaš proseassa mii lea jođus ja mii ain rievdá. Mii leat danne bargan čilget eanet proseassa birra, go dan loahpalaš bohtosa, go lea ain guhká ovdal sáhttá dadjat ahte OM06S lea gárvvis váldot atnui.</p>
<p>Muitaleaddjit deattuhit daid váttis bargodilálašvuođaid maid dát reforbma lea ožžon daid stuorra maŋŋonemiiguin mat guosket oahppoplánaide, njuolggadusaide ja ovddasvástádus čielggademiide. Máŋgasii lea reforbma álggahuvvon boastut, ja ollu dain deháleamos eavttuin eai leamaš čielggaduvvon. Oahppogirjjiid váilevašvuohta deattuhuvvo erenoamážit leat váttisvuohtan, ja lea stuorra dárbu loktet gelbbolašvuođa oahpaheddjiide geat galget oahpahit dan ođđa oahppoplána mielde, ja ahte dát máhtu heivehuvvo skuvlamánáid árgabeaivái. Dutkiide leamaš maid váttis addit buriid vástádusaid gažaldagaide mat leat biddjon álgogeahčen kápihttalis. Lea njulgestaga beare árrat dadjat mo reforbma boahtá doaibmat.</p>
<p>Eahpesihkkarvuohta ja hástalusat orrot leamen stuorát olggobealde sámi giellaguovllu dan ektui go suohkaniin mat leat siskkobealde.</p>
<p>Guorahallan čájeha ahte báikkálaš čovdosat maid ráhkadit, leat dan duohken ahte dat ásahuvvojit ja stivrejuvvojit fierpmádagaid bokte; ja ahte dat čovdosat mat válljejuvvojit rievddadit suohkanis suohkanii. Dát ii váikkut dan mearkkašupmái mii skuvlajođiheaddjin suohkandásis lea heivehit daid bargovugiid mat álggahuvvojit daid iešguđege suohkaniin. Dát lea lunddolaš go suohkanat leat ožžon friddjavuođa ieža mearridit mo oahpahus galgá organiserejuvvot, muhto ahte dát friddjavuohta dávjá gáržžiduvvo go váilot oahppan oahpaheaddjit, ja ahte suohkan ferte válljet dakkár čovdosa mii lea praktihkalaččat čađahahtti ovdamearkkadihttiid geavahit gáiddusoahpahusa dahje oahpaheddjiid geat johtet dáid iešguđege skuvllaid mielde. Mii oaidnit earret eará ahte fierpmádat gaskal oahpaheddjiid mat oahpahit sámegillii ja sámegielas lea hui dehálaš nannet oahpaheddjiid gelbbolašvuođa, vásihusaid lonuheames ja oahpahusvuogi hábmemis. Governance-struktuvrra dovdomearka lea fierpmádat mas leat mielde iešguđetlágan oasálastit mat leat čatnon oktii oktasaš hástalusaid ja váttisvuođaid dihtii, gos ii leat čielga ja bissovaš hierárkkalaš oktavuohta gaskal oasálastiid (Sørensen ja Torfing 2005). Guorahallan čájeha ahte čovdosat hábmejuvvojit siskkobealde institusjonaliserejuvvon oktavuođa mas norpmain ja máhttovugiin lea mearkkašupmi. Politihkahábmen dahkko vásihusaid ja oahppoproseassaid bokte gos bealálaččat heivehit iežaset nubbái, ja dan oktavuhtii mas sii leat. Guorahallan čájeha seammás ahte lea resurssaid oažžun, sihke ekonomalaš ja ávnnaslaččat: dan bokte ahte gávdnojit dárbbašlaš oahpponeavvut mat heivejit ohppiid vásihusáddejupmái ja olmmošlaš, dan bokte ahte gávdnojit oahppan oahpaheaddjit mat veahkehit hábmet báikkálaš čovdosiid. Guđemuš dain mearkkaša eanemus lea menddo árra dadjat – muhto leat gažaldagat maiguin mii boahtit bargat dan viidásat evaluerenbarggus. <em type="bold">6. </em></p>
<p xml:lang="vep"><em type="bold">OAHPPOPLÁNADAGUS MÁHTTOLOKTEN 2006 </em></p>
<p xml:lang="est"><em type="bold">SÁMI (OM06S) – GUORAHALLAN </em></p>
<p><em type="italic">Mikkel Bongo, Leif Eriksen, Sidsel Germeten </em><em type="bold">6.1 </em></p>
<p xml:lang="deu"><em type="bold">HISTORJJÁLAŠ MAŊÁSGEAHČASTEAPMI SÁMI </em></p>
<p><em type="bold">OAHPPOPLÁNAIDE </em><em type="bold">6.1.1 Vuosttaš geardde go sámegiella vuhttui norgga oahppoplánain </em>Sierra sámegiel oahppoplána bođii vuosttaš geardde Oahppoplánain 10-jagi vuođđoskuvlii 1997:s (O97S), dušše logi jagi dás ovdal. Gažaldat guđelágán oahpaheapmi sámegielat mánáin galgá leat, ii leat almmatge ođas. Sámegielat mánát ledje duođaid vuosttažat geaidda organiserejuvvui geatnegahtton skuvlavázzin dán riikkas, ja juo árrat 1700-logus. Mii leat dán raportta álgokapihttalis, 1. kapihttalis, govvidan movt sámi giella ja kultuvra lea ovdánan norgga servodagas Thomas von Westena vuosttaš miššuvdnaskuvlla rájes lagabuidda 300 jagi áigi gitta otná dillái. Otná oahppoplána čilgema ja digaštallama álgun áigut mii čuovvovaččat geahččat veahá lagabuidda historjjálaš ovdáneami go guoská guđelágán sisdoallu ja hápmi geatnegahtton skuvllas sámi álbmotjoavkkuide galgá leat Norggas, ja dalle earenomáš deaddu sámegillii oahpahusgiellan ja fágan. </p>
<p>Nugo mii leat oaidnán, váttisvuohta lea álo áiggis leamaš galggai go addit oahpahusa sámi giela ja kultuvrra bokte, dahje galggai go addot servodaga ráđđejeaddji joavkkuid gillii, mat ledje dánskagiella ja maŋŋil dárogiella. Makkár sadji sámegielas galggai leat, regulerejuvvui sihke skuvlalágaiguin ja earenoamáš bagadusaiguin skuvlla várás, ja lágaiguin mat guske maiddái eará surggiide servodagas go skuvlii. Vaikko 1889 riikaskuvlaláhka (Landsskoleloven) attii sámegillii árvvu veahkkegiellan5 oahpaheamis, dadje dadjat juo gosii ideanttalaš giellabagadusat mat bohte 1880:s ja 1898:s juoga eará. 1898 bagadus dajai sámegiela geavaheami birra oahpaheamis ahte dat galggai geavahuvvot easkka go lei <em type="italic"><span type="quote">”áibbas bággu”</span> </em>(§ 4). Go almmolaš politihkalaš guoddu ollu logenáre jagiid lei ahte skuvla galgga heaittihit sihke sámi giela ja kultuvrra <span type="quote">”norgga”</span> servodagas, ovdánii dát dađistaga šaddat oktasaš guoddun buohkat beare navde leame álo das. </p>
<p>Go maiddái oahpaheaddjit ožžo seamma guottu dađistaga, dadjá dat juo iešalddis ahte sámegiella geavahuvvui hui unnán oahpaheamis. Vuosttaš skuvladirektevra</p>
<p>Finnmárkkus, Bernt Thomassen, muitala 1903:s, maŋŋil go lei fitnan eanas skuvllain ámttas, ahte son lei deaivan muhtun oahpaheddjiid <em type="italic">”geain ii leat leamaš </em><em type="italic">dáruiduhttinoaidnu” </em>. (čuj. VG:s 28/3-03). (Gč. 1. kap). Erohusat ledje dain oktavuođain gos sámegielat oahpaheaddjit lobiheamit geavahedje sámegiela oahpahusasteaset. </p>
<p>Formálalaš rievdadus go guoská sámegiela geavaheapmái skuvllas, ii boahtán ovdal go álbmotskuvlalágain 1959:s go hilgo 1898 giellabagadusa. Dán rájes addui vejolašvuohta geavahit sámegiella, ii dušše veahkkegiellan, muhto maiddái oahpahusgiellan. Dát sáhtii almmatge dušše dáhpáhuvvat liige dohkkehemiin departemeanttas. Vaikko giellabagadus leige guđđojuvvon, addui 1967 rádjái hui unnán, jus obanassiige organiserejuvvon oahpahusfálaldat sámegielas vuođđoskuvllas. Okta sivva lei, nugo daddjojuvvui NOU:s 1980:59: <em type="italic">”Ferte gáddit </em><em type="italic">ahte oahpaheaddji- ja oahppogirjevátni ledje hirpmat ráddjejeaddji faktorat” </em>(NOU 1980: 59:34). Dat lea áddehahtti ráđđejeaddji dili ektui. Maŋŋil logemat jagiid goas ii lean báljo oktage oahpaheaddji gii humai sámegiela skuvllas, eai sáhttán eiseválddit hutkat sámegielat oahpaheddjiid ja sámegielat oahppogirjjiid, ja dakka viđe álggahit oahpaheapmi sámegielas ja sámegillii. Lea leamaš áddjái hukset gelbbolašvuođa dán suorggis. </p>
<p>Skuvlajagi 1967-68 rájes álggahuvvui álgooahppu sámegielas Kárášjoga,</p>
<p>Guovdageainnu ja Deanu gielddain. Fálaldat fátmmastii lohkan- ja čállinoahpu sámegielas vuosttaš skuvlajagi mas lei dárogieloahpahus vierisgiellan. Luohkká juhkkojuvvui dainna lágiin ahte sámegielat oahppit ledje čohkkejuvvon seamma luohkkái ja sáhtte oažžut oahpahusa sámegillii, maiddái eará fágain go sámegielas.</p>
<p>Dát dáhpáhuvai vaikko oahppogirjjit eará fágain go sámegiela giellaoahpahusas ain ledje dárogillii. Almmatge ledje fálaldagat sámi gielas ja kultuvrras gehččojuvvon <em type="italic">gaskaoapmin </em>oahppat dárogiela buorebut. Sámegiella ii lean vel fága mas lei iešárvu. Sámegiela álgooahpahusa álggaheami oktavuođas 1967 čavčča cealká </p>
<p>Finnmárkku skuvladirektevra reivves Kárášjoga, Guovdageainnu ja Deanu gielddaide mat galge álgit dán oahpu:</p>
<p><em type="italic">Oaivil doaimmain lei nugo lei nugo diehtit nannet giellaoahpahusa </em><em type="italic">vuosttažettiin oažžut buoret dárogieloahpahusa go dál lea. </em>(NOU 1980: 59:21). </p>
<p>Ahte 1967:s álggahuvvui oahppofálaldat skuvllas sámegielas ja sámegillii, lei almmatge luoddaearru. Muhto manne juste 1960-logu loahpageahčen, gitta gosii 1970-lohkui? Dasa sáhttet leat ollu sivat. 1940-logu loahpageahčen ja gitta 1960-logu vuostá bohte ollu almmolaš čielggadeamit ja cealkámušat, earret eará stuorradiggelávdegottiin, sihke sámegiela birra skuvllas ja sámi álbmoga obbalaš kultuvrralaš ja ekonomalaš dili birra. Deaŧalepmosiid searvvis sámegažaldagaid čielggadeami lávdegotti (Sámelávdegotti) (Samekomiteen)Mearrádusevttohus</p>
<p>GOD 1959:s ja St.dieđ. nr. 21 (1962-63), <em type="italic">Kultuvrralaš ja ekonomalaš doaimmaid </em><em type="italic">birra mat leat earenoamáš beroštahttit sámi álbmogii. </em>Dát dieđáhus jotkkii </p>
<p>Sámelávdegotti mearrádusevttohusa ollu. Daddjojuvvo stuorradiggedieđáhusas (s. 4) ahte</p>
<p><em type="italic">Stáhtaservodaga bargu ferte leat addit sámi álbmogii vejolašvuođa </em><em type="italic">seailluhit gielaset ja earenoamáš kulturdovdomearkkaid muđui, muhto dát </em><em type="italic">ferte dáhpáhuvvat sámi álbmoga iežas dáhtu mielde </em>. </p>
<p>Loahpas áigodagas bođii maiddái dađistaga johtui obbalaš guoddorievdadeapmi almmolaš diliid siskkobealde unniloguid dáfus Norggas, dego dat sámegiella, gos assimilašuvdnapolitihkalaš linnjá guđđojuvvui ja eanet ovttaiduhttima guvlui ja kultuvra plurálisttalaš linnjá guvlui (H. Tjelmeland i Folkenborg 2008: 48-49.), juoga maid earret eará dát bajábealde namuhuvvon dokumeanttat ja ođđa skuvlalágat vihtanastet. Dát guoddorievdadus sáhttá gal maiddái gehččot otná olmmošvuoigatvuođaoahpu oktavuođas 1948 maid Norga maiddái lea ratifiseren. (gč. Kap. 1).</p>
<p>Sámegielat servodat lei fas álgán morránit6. Sámi morráneapmi ja identitehtahuksen buvttihii earret eará ollu sámegielat báikkálaš berošteaddji-organisašuvnnaid 1940-, 1950- ja 1960-logus. Norgga boazosápmelaččaid riikkasearvi ásahuvvui 1947:s. Oslo sámi searvi ásahuvvui 1948:s, muđui jođiheaddji akademihkkariiguin Oslo universitehtas ja muhtun nuorra sápmelaččaiguin Oslos. Bohte maiddái dađistaga ollu eará báikkálaš sámi organisašuvnnat. Guovddášorganisašuvdna sámiide olggobealde boazodoalu,</p>
<p>Norgga Sámiid Riikasearvi (NSR), ásahuvvui 1968:s. Organisašuvnnain lei stuorra rolla barggus addit sámiide vuoigatvuođaid norgga servodaga siskkobealde iige unnimusat ráhkadit sámi skuvlla nugo mii odne áddet doahpaga sámi skuvla. (OM06S:31. Gč. fas 1. kap. 1)</p>
<p>Seammás lassánii beroštupmi sámi historjái ja kultuvrii universitehtabirrasiin dán áigodagas. Ahte Norgga Sámiid Riikkasearvvi (NSR) jođiheaddji, Peder Andersen, bovdejuvvui lágidit logaldallama studentersamfunnet báikkis Oslos 1972:s, sáhttá leat mearka dasa.</p>
<p>Logaldallama fáttát ledje stáhta dáruiduhttinpolitihka ja stáhta guollehálddašan-politihka negatiiva váikkuhusat Finnmárkkus. (Folkenborg 2008: 49) 1960-logu loahpas ja 1970-jagiid sisa ledje dát ođđa miellaguottut sámiide obbalaččat cieggan, go positiiva jurdagat ja fuomášemiid sáhtii duohtandahkat.</p>
<p>Guovddáš eiseválddit áigo ráhkadit buoret árgabeaivvi sámi álbmogii, ii dušše skuvllas, muhto maiddái muđui servodagas. Ođđa dáhttu ráhkadit buoret skuvlla maiddái sámi mánáide, bođii čielgasit ovdan boahtte plánas vuođđoskuvlla várás, 1974 minsttarplánas (M74).</p>
<p>Muhto manne válddii nu guhkes áiggi dán rájes go st.dieđ. 21 bođii 1962/63:s dassážii go oaččuimet M74? Okta sivva sáhttá leat báikkálaš vuosttildeapmi nannet sámegiela skuvllas. Lei dušše Guovdageainnu suohkan mii lei positiiva</p>
<p>Sámelávdegotti mearrádusevttohussii. Vuosttildeaddjit eai háliidan gullat sága <span type="quote">”sámi guovddášguovllu”</span> birra sis Finnmárkkus maid sii definerejedje reserváhttan.</p>
<p>Reserváhtas livččii</p>
<p>Sis-Finnmárku gáhččan olggobeallái dábálaš buorrediliovdáneami servodagas, daddjojuvvui. (Jensen 2005: 192-193.) <em type="bold">6.1.2 1974 minsttarplána (M74) </em>Lagamus jagiid mat čuvvo maŋŋil go oahpahus sámegillii lei boahtán johtui, nannejuvvui sámegieloahpahus ođđa oahppoplánain ja vuođđoskuvlalágat. 1969 vuođđoskuvlaláhka nanne § 41.7 ahte váhnemiid mánáide <em type="italic">”geat geavahit </em><em type="italic">sámegiela beaivválaš hállanáigumušaide, galgá addot sámegieloahpahus go </em><em type="italic">váhnemat gáibidit dán”. </em>1974 oahppoplána manai ovtta lávkki viidáseappot. Dás biddjui sámegiella čálahábmen bákkolaš fágaid vuollái bienalaš bajilgovaiguin mii galggai čađahuvvot fágas nugo ovdamearkka dihte lei dahkkon dárogielfágas. </p>
<p>Vaikko sámegieloahppu álggiige 1967:s, ii lean ovdalgo M74 bođii biddjon ovdan oahppoplána/oahpahusplána sámegiela várás. Sámegielfáttát biddjojedje dán plánas maiddái diehtojuohkinfágaid vuollái (dállodoallooahppa, servodatfága, luonddufága, diehtofága), musihkka ja hábmen. (Gč. vulobealde). Ja eai lean velge hábmejuvvon sierra fágaplánat sámegiela várás, earret fágas <em type="italic">duodji </em>. </p>
<p>M74 sisdoallu sámegiela bealis lea ahte sámegiella lea váldogiellan álgoceahkis, muhto dárogiella šaddá váldogiellan gaskaceahki oahpahusas. Nuoraidceahkis sáhttet oahppit válljet sámegiela bálddalasgiellan lassin dárogillii váldogiellan.</p>
<p>Sámegiela bálddalasgiela gelbbolašvuohta galgá vástidit gelbbolašvuođagáibádusaide mat leat dárogielat ohppiide geain lea ođđadárogiella/girjedárogiella bálddalasgiellan. M74 dajai man mávssolaš sihke sámegiella ja sámi kultuvra lea. Duođai guoskkai dat dušše daidda vuolemus luohkáide. Plána čilge dan ná:</p>
<p><em type="italic">Lea jáhkehahtti jurddašit ahte váldodeaddu lea sámegielas ja kultuvrras </em><em type="italic">vuolemus luohkáin </em>(M74: 71). </p>
<p>Plánas geavahuvvo ain boares doaba <span type="quote">”giellaseaguhusguovllut”</span> sámi guovlluid7 birra. Servodatfága (geografiija, historjjá, ja servodatdieđa) bagadeaddji našunála jahkeplánain lea vuosttaš geardde váldon fárrui fáttát sámi historjjás ja kultuvrras.</p>
<p>Lea boarráset áiggi ja boarráset sámi kultuvra man birra hubmojuvvo eanemus, muhto dállodoallofágii leat biddjon sisa bagadeaddji fáttát eallima birra johttisámi bearraša luhtte. Seamma dállodoallooahppaplánas daddjojuvvo maiddái ahte lea deaŧalaš juohkit dieđuid sámiid birra. Namuhuvvo:</p>
<p><em type="italic">Maiddái mánáide eará sajiin riikkas berre váldit fárrui osiid dain </em><em type="italic">earenoamáš sámi fáddásurggiin, go dalle hui mávssolaš ahte buot mánát </em><em type="italic">riikkas besset oahppat juoidá sámi kultuvrra birra”. </em>(M74:171). </p>
<p>Gáibádus diibmolohkojuohkimii ohppiide geat ožžo oahpu sámegielas, ii lean doarvái čilgejuvvon guovddáš eiseválddiid bealis. Lei dušše biddjon unnimusrádji diibmolohkui, maid skuvla fertii čuovvut. Danne iešguhtetge skuvlastivrraid duohken juohkit diibmoresurssaid ja oahpaheddjiid. Daid eahpečielggasvuođaid boađus lea ahte ollu gielddat ráhkadedje báikkálaš oahpahusdahkosa ja fágaplánaid sámegieloahpahussii, ja dahke iežaset sierra fága- ja diibmojuohkinmodeallaid.</p>
<p>Ovdánedje erohusat gielddaid gaskka. Dákkár báikkálaš oahpahusráhkadusa fertejedje almmatge guovddáš skuvlaeiseválddit dohkkehit. Ahte dohkkeheamit sáhtte boahtit easkka guovvamánus seamma skuvlajagi, čájeha ahte ii lean álo lihka álki oažžut dohkkehemiid. (NOU 1980:59:43-44) <em type="bold">6.1.3 1987 minsttarplána (M87) </em>Go nubbi oahppoplána ráhkaduvvui vuođđoskuvlii, 1987 minsttarplána, ledje sámit </p>
<p>Sámi oahpahusráđi (SUR)bokte vuosttaš geardde aktiivvalaččat mielde oahppoplána ovdabargguin mat maiddái fátmmastedje sámi giela ja kultuvra. Sámi oahpahusráđđi ásahuvvui 1975:s ja lei ráđđeaddi orgána eiseválddiide sámi skuvlagažaldagain. (SUR šattai Sámedikki vuollái 2000:s ja šattai oassin</p>
<p>Sámedikki skuvlapolitihkalaš váldesurggiin.)</p>
<p>M87:s lea sámegiella biddjon maiddái vuosttašgiellan eatnigielladásis dássálaga dárogielain, ja sáhttá válljejuvvot vuosttašgiellan miehtá gaskka vuođđoskuvllas.</p>
<p>M87 mielde sáhttá sámegiella maiddái válljejuvvot nubbingiellan, mii máksá siidogiellan. Dát lea vuostálaga M74:in mas sámegiela dušše sáhttá válljet nubbingiellan nuoraidceahkis. M87:s, sámegiela vuosttašgiela fágaplánain, lei ulbmil <em type="italic">”addit ohppiide dievaslaš reaiddu njálmmálaš ja čálalaš geavahussii sihke </em><em type="italic">ruovttus ja servodagas” </em>(s. 157). Dát mávssii ahte skuvlla ulbmil lei ahte oahppit geain lea sámegiella eatnigiellan ollásit galge hálddašit sámegiella, njálmmálaččat ja čálalaččat. Vuosttaš geardde namuhuvvo maiddái guovttegielalašvuohta positiiva resursan servodahkii. Oahppoplána muitala dan ná: </p>
<p><em type="italic">Ulbmil lea maiddái ahte sii [oahppit] galge ovdánahttit doaibmi </em><em type="italic">guovttegielalašvuođa mii dahká sidjiide vejolažžan dovdat iežaset ruovttus </em><em type="italic">guovtti kultuvrras </em>(M87:38). </p>
<p>Vaikko dát vuosttažettiin lei oaivvilduvvon sámegielat álbmogii, guoská dát maiddái eará unnitloguide Norggas. 1987 minsttarplánas ledje olu konkrehta dajaldagat sámegieloahpu sisdoalu birra go lei dáhpáhus M74:s. Plánas lei maiddái váldon fárrui obbalaš árvvoštallanoassi ja bagadallanoassi maid ferte geahččat čielggasin ja konkrehtan. Muhto M87 ii ovddastan sierra, čohkkejuvvon oahppoplána sámegiela ja sámi kultuvrra várás. <em type="bold">6.1.4 Sámi oahppoplánadagus 10-jagáš vuođđoskuvlii 1997 Sámegiella </em><em type="bold">(O97S) </em></p>
<p>O97S šattai vuosttaš oahppoplána mii lea earenoamážit ráhkaduvvon sápmelaččaide ja čállojuvvon sámegillii, ja mii govvida movt sámegiela vuođđooahppu mánáid- ja nuoraidskuvlaceahkis galgá leat. Mii áigut danne geahččat lagabuidda dán plána. Doaba ” sámi skuvla” máksá luohkká, skuvla dahje gielda mii čuovvu sámegiela oahppoplánadahkosa. Plána dadjá seamma sajis ahte sámi skuvla lea huksejuvvon prinsihppii <em type="italic">”oktagaslaš ja dásseárvosaš oahppu man </em><em type="italic">vuođđun ja vuolggasadjin lea sámi servodaga iešvuođat ja dárbbut </em>”.(O97S:57). </p>
<p>Sámi skuvla galgá leat dásseárvosaš, muhto ii ideanttalaš norgga skuvllain muđui, sihke fágalaččat ja kultuvrralaččat. (Gč. 1. kap.). Plána <span type="quote">”Prinsihpain ja njuolggadusain …”</span> sáhttit mii viidáseappot lohkat (s. 57):</p>
<p><em type="italic">Oahpus galgá leat sisdoallu ja kvaliteahta mii addá vuođđomáhtu, </em><em type="italic">eallimindahká kulturárbbi, movttiidahttá váldit báikkálaš kulturárbbi </em><em type="italic">geavahussii ja movttiidahttit mánáid ja nuoraid leat aktiivvalaččat ja </em><em type="italic">ráhkadeaddjin sámi ja dáčča servodagas. Oahpahus galgá leat veahkkin </em><em type="italic">sihkkarastime positiiva identitehtaovdáneami ja doaibmi </em><em type="italic">guovttegielalašvuođa. Hábmet ja ovdánahttit buori positiiva iešgova lea </em><em type="italic">vuođđun viiddis oainnuide, gierdevašvuhtii ja positiiva gáttuide iežas gillii, </em><em type="italic">servodahkii ja kultuvrii, eará kultuvrraide ja ovttasbargui eará </em><em type="italic">servodagaid ja kultuvrraid olbmuiguin </em></p>
<p>Doaba doaibmi guovttegielalašvuohta ii leat viidáseappot definerejuvvon dahje čielggaduvvon, muhto deattuha sihke oahppi sámi identitehta ovdáneami ja doaibmi guovttegielalašvuođa gaskal sámegiella ja dárogiela. Buot buohkanassii lea O97S viidát fátmmasteaddji plána mii manná guhkkeliidda ovdalaš plánaid main lei dušše sámegiela guovdilastin deaŧaleamos.</p>
<p>Dutkijoavku Sámi allaskuvllas čađahii jagiid 2001-03 evaluerema osiin O97S:as.</p>
<p>Boađus lea biddjon ovdan girjjis <em type="italic">Sámi skuvla plánas ja geavahusas. Movt deaividit </em></p>
<p><em type="italic">O97S hástalusaid? </em>Man redaktevra lei Vuokko Hirvonen (Hirvonen 2004). Dát evalueren lei oassi riikaviidosaš 97 ođastusa evalueremis. Okta prošeavtta dutkiin, </p>
<p>Jan Henry Keskitalo, geahčai guđeláhkái sámi skuvla ovdánii O97S bokte ja guđeláhkái sámi skuvla heivehuvvui báikkálaš diliide. Keskitalo árvvoštalai positiivan ahte plánain álggahuvvo ođđa prinsihpat norgga skuvllas doahpagiiguin dego <em type="italic">álgoálbmotperspektiiva, </em><em type="italic">sámi perspektiiva ja má </em><em type="italic">ŋggakultuvrralaš </em><em type="italic">perspektiiva </em>(Keskitalo 2004: 22). </p>
<p>Perspektiivajurddašeapmi plánas lei geatnegahtti suohkaniidda, muhto oažžut dán jurddašeapmái dohkkehuvvot praktihkalaččat gáibidii stuorra árjjaid skuvlla bealis.</p>
<p>Oahpaheaddjiárvvoštallamiid mielde Keskitalos iskkadeamis ii lean suohkan lihkostuvvan doarvái bures go guoská sámis skuvlla sierranasvuođaid áimmahuššamii. Eai skuvladásisge lean doaimmaheaddjit lihkostuvvan doarvái bures váldit atnui dan maid Keskitalo lohká árbevirolaš sámi máhttun. Perspektiiva báikkálaš oahppoplánabargui maid O97S álggahii, gal lei baicca buorre báikkálaš plánaproseassaide ja dasa ahte bajidit sámi ohppiid identitehta. Keskitalo evttohii doaibman 3-4 jagáš plánaprográmma plána sisafievrredeami váste. Dakkár prográmmain sáhtte báikkálaš skuvlaeiseválddit váldit atnui iešguđetlágán resurssaid gelbbolašvuođaloktemii ja ođastanbargui skuvllas. Báikkálaš máhtu geavaheapmi, skuvlla oahpponeavvoválljen ja sámegiela ovddideapmi obbalaččat, ledje deaŧaleamos váikkuhangaskaoamit. (Keskitalo 2004: 22-32.)</p>
<p>Okta eará oasseváldi prošeavttas, Ole H. Magga, evaluerii O97S:a sámegiela ektui vuosttašgiellan. Magga deattuhii plána áigumušat ledje nugo galge leat eatnigiellaplánas. Son dajai dan ná:</p>
<p><em type="italic">Dás lea dát plána duođaid váldán ovddasvástádusa sámi kultuvrras nugo ii </em><em type="italic">oktage eará plána Norggas leat dahkan ovdal </em>(Magga 2004: 53). </p>
<p>Maiddái prinsihpalaš bealit plána giellaoainnus, mas giellaoahpu gulahallanaspeakta leat vuođđun, ledje Magga árvvoštallama mielde buorit. Son geassá maiddái positiivan ahte plána deattuha giela doaimma servodatdimenšuvnna.</p>
<p>Dat mii ii árvvoštallon liika positiivan, lei ahte O97S ii vuhtiiváldán duohta dili ja praktihkalaš sámegielgeavaheami servodagas odne. Sámegiela <span type="quote" xml:lang="smj">”Giellaarenat”</span> leat ja bohtet leat ráddjejuvvon. Eai gávdno ovdamearkka dihte geavahanrávvagat sámegillii go oasttát skohtera. Ja beaivválaš gulahallanolbmuid gaskka dáhpáhuvvá eanet ja eanet dárogillii, vel nu gohčoduvvon sámi báikkálaš servodagainge. Okta erohus lea doahpagat mat geavahuvvojit boazodoalus, bivddus. Muđui ii leat dárbbašlaš máhttit sámegiela ovttage suorggis otná servodagas. Magga čujuha ahte</p>
<p>O97S:s jáhkkojuvvui sámegielat ohppiin leame seamma doarjja báikkálaš servodagas oahppat sámegiela go dárogielat ohppiin <em type="italic">kultuvrraset </em>ja <em type="italic">gielaset </em>ektui, muhto dan ii leat sámegielat ohppiin. Oahppoplána eaktuda maiddái ahte lea liikka olu litteratuvra fidnemis sámegillii go dárogillii, muhto dan ii leat. Dán oaidná </p>
<p>Magga heittotvuohtan plánas.</p>
<p>Magga oaivvilda maiddái ahte suorgi oahppiárvvoštallan livččii berren oažžut stuorát saji plánas. Maiddái plána eará didákttalaš oasit, nugo ovdamearkka dihte dan ulbmilhábmemat, leat Magga mielas eahpečielgasat. Son konkludere ahte plána berre ođasmahttot, nu ahte sámegiela duohta dilli biddjo eanet vuođđun.</p>
<p>Muhto seammás berre ođasmahtton plána áimmahuššat O97S buriid áigumušaid ja giellaoahpu prinsihpalaš beliid.</p>
<p>Dán O97 evaluerema oasseprošeavttas čalmmustahttá Nils</p>
<p xml:lang="nob">Øivind Helander</p>
<p>Helander čálalaš álgooahpu sámegielas. Helander ádde ahte oahppoplána lea hui obbalaš, ja son geassá ovdan váilevaš doarjaga mii sámegielas lea giellan bákkálaš servodagas go buohtastahttá dárogielain. Okta oahppoplána ulbmiliin oažžut ohppiid oaidnit árvvu sámegiella geavaheamis beaivválaš eallimis jus sámegiella ii galgga ain massit viidodaga, šaddá dalle hirpmat deaŧalažžan, oaivvilda son.</p>
<p>Helander deattuha skuvlla ovddasvástádusa go son lohká ahte lea ” <em type="italic">skuvlla čielga </em><em type="italic">geatnegasvuohta” </em>ráhkadit buori birrasa čállinohppui ja čállinhárjehallamii. Eaktun nagodit dán, lea ahte <em type="italic"><span type="quote">”skuvla ráhkada konkrehta plána”</span> </em>mii fátmmasta sihke čállinoahpu ja čállingiela. (Helander 2004: 98). Viidáseappot deattuha Helander ahte <em type="italic"><span type="quote">”ovttadássásaš, doaibmi guovttegielalašvuohta”</span> </em>lea eaktun sihke sámegiela ovdáneapmái ja seailluheapmái servodagas. </p>
<p>Helander lea maiddái iskan sámegielat oahpaheddjiid čálalaš sámegiel-gelbbolašvuođa. Dás vástida golmma oahpaheaddjis dušše sullii okta ahte sii máhttet čállit sámegiela <em type="italic"><span type="quote" xml:lang="fra">“bures”</span> </em>. Dát lea vuollegis lohku. Jus dárogielat oahpaheaddjit skuvllas livčče vástidan sullásaččat, livččii várra šaddan huikkas. Ii sámegiela geavaheapmige, omd. dieđuid addimiin skuvllas, lean doarvái buorre oahpaheddjiid gaskkas. Leat dušše sii geat máhtte sámegiela buoremusat, geat leat ovddemusas doahttaleame barggu geavahit sámegiela čálalaččat. Helandera obbalaš ráđđi nannen dihte skuvlla giellabarggu leat danne buorit plánat, oahpaheaddjit geain lea gelbbolašvuohta ja áŋgirušši váhnemat. Oahppit fertejit dieđusge maiddái loaktit skuvllas, lasiha son. </p>
<p>Njealját suorgi mii evaluerejuvvui, lei sámi skuvlla oahpponeavvodilli. Dán barggu dagai Mai Britt Utsi. Geahččaleamis čielggadit oahpponeavvuid oastima resurssadili čájehii son ahte sihke bušeahttateknihkalaš diliid geažil ja váilevaš plánaid geažil gielddas, lei váttis gielddadásis diehtit man ollu ruhta duođaid geavahuvvo oastit sámegielat oahpponeavvuid. Lei danne dárbbašlaš maiddái oažžut oahpaheddjiid árvvoštallamiid oahpaheaddjidili birra. Dás lei konklušuvdna seammá go lea leamaš buot jagiid sámegiel skuvllas: <em type="italic">”Sámi oahpponeavvut leat </em><em type="italic">váilevaččat skuvla- ja gielddadásis”. </em>(Utsi 2004: 141). Almmá dihtomielalaš guottuid ja politihka haga suohkanis šaddet oastimat, Utsi mielas, eanet dahje unnit soaittáhagas, dávjá eaŋkaloahpaheaddji álgaga duohken. Utsi iskkadeapmi čájehii maiddái ahte oahpaheddjiin lei buorre gelbbolašvuohta ovdánahttit báikkálaš oahppoplánaid. Viidáseappot gávnnai son ahte oahpaheaddjit hárve vižže dieđuid dahje máhtu skuvlakantuvrrain dahje interneahtas. Deaŧaleamos diehtogáldot ledje eará oahpaheaddjit. Son konkluderii ahte eai lágádusatge lean doarvái čeahpit juohkit dieđuid ođđa sámegieloahpponeavvuid birra. </p>
<p>Oanehis konklušuvdna evalueremiin maid Sámi allaskuvla lea čađahan maidda mii dás leat refereren, lea ahte dutkit ledje eanas ledje duhtavaččat ieš plánaid, O97S, muhto ahte plána lei váldán beare unnán vuhtii sámi servodaga gos plána galggai doaibmat. Sii geat ledje čállán plána, ledje eanas beare gáddán ahte seamma eavttut lihkostuvvat oahppoplána duohtandahkamiin mii dábálaččat gávdno dáčča servodagas, maiddái lei gávdnamis sámi servodagas. Čoahkkáigesson siskkilda dát ahte oahpaheddjiin ja skuvlajođiheddjiin ledje gáržžes vejolašvuođat olahit plána ulbmiliid. <em type="bold">6.1.5 Sámegiella gymnásas ja joatkkaskuvllas </em>Ledje dušše bieđggus oahppofálaldagat sámegielas nuoraide maŋŋil álbmotskuvlla áigodagas 1930 -1950. Dákkár fálaldat lei Sámi álbmotallaskuvla Kárášjogas mii álggahuvvui 1936:s. Skuvla attii oahpu sámi gielas ja kultuvrras. Skuvla lei priváhta oamastusas dalá Finnemiššuvnnas (odne Sámemiššuvdna) maid Norgga girku bismmat ledje ásahan 1888:s. Sivvan Finnemiššuvnna ásaheapmái lei ahte girku ii oaidnán sámi ja kvena álbmoga dáruiduhttima iežas bargun, dát lei stáhta bargu. Bisma Skaar, gii 1887:s válddii álgaga ásahit Finnemiššuvnna, logai dan ná. <em type="italic">”Báhpaide ferte Sápmelaččaid sielubeastin leat eambbo mávssolaš go sin </em><em type="italic">dáruiduhttin” </em>(Dahl 1957: 297). Jus sápmelaččat galge oažžut risttalašvuođaoahpu maid sii áddejedje, skuvllas, girkus dahje eará sajis, fertii maiddái dat addot dákkár gillii maid sápmelaččat áddejedje. </p>
<p>Stáhta sámi fitno- ja dipmaduodjeskuvla Guovdageainnus ásahuvvui 1952:s. Dás addojuvvui ovtta guokte diimmu oahpahus sámi gielas ja kultuvrras vahkkui. Ii lean sáhka sierra fágain ja fágaplánain daidda fálaldagaide. Eambbo deattu oaččui dát bargu 1960-logus, earenoamážit go st.dieđ. nr. 21 (1962-63) bođii. Dán stuorradiggedieđáhusas nannejuvvo:</p>
<p><em type="italic">Geatnegahtton skuvlla gažaldagas čuovvu maiddái ahte gymnásas ferte </em><em type="italic">leat vejolašvuohta addit oahpu sámi gielas ja kultuvrras </em>( ibid.: 49). </p>
<p>Ollu digaštallamiid maŋŋil sihke báikki ja sisdoalu birra álggahuvvo Kárášjoga gymnásaluohkát main lei sámegiella 1969:s. Eksámeniid dáfus lei skuvla Álttá gymnása vuolde vuosttaš jagiid, muhto oahpahus addui báikkálaččat Kárášjogas.</p>
<p>Kárášjoga gymnásas sáhtte oahppit oahppat sámegiela bálddalasgiellan ođđadárogiela sadjái, guokte diibmosaš sámegieloahpahusain vahkkosaččat.</p>
<p>Viidáseappot čáhkkehuvvo sámi fáttát fágaide historjá, geografiija ja religiovdna ja muhtun muddui dárogielfágii. Sámegielfálaldaga fágasisdoalu ja fágaplánaid ledje báikkálaš oahpaheaddjit skuvllas ráhkadan. Sámegiella váldogiellan ráhkaduvvui 1974:s. Ulbmil lei eksámen artium mas lei sámegiella váldogiellan. Dasto addojuvvui fága dárogiella vierisgiellan ohppiide 1976 rájes. (Aarseth 1984: 49-50)</p>
<p>Go ođđa <em type="italic">Joatkkaskuvlaláhka </em>bođii 1976:s, oaččui Kárášjoga skuvllat seamma jagi iežas bealle muddui sámegielnama Sámi joatkkaskuvla, Kárášjogas - Samisk videregående skole, Kárášjogas (SJS-SVS), dárbbašlaš ja identitehtanannejeaddji nammamolsun geainnu alde šaddat sámi joatkkaskuvlan. Ovdabargguiguin láhkii, </p>
<p>NOU 1975: 17 (s. 37), čuožžu ahte joatkkaskuvlaoahppu sámiide <em type="italic">”ferte hukset </em><em type="italic">dovddastussii ahte sámi álbmogis lea sierra gielalaš, kultuvrralaš, historjjálaš ja </em><em type="italic">sosiála duogáš” </em>. Oažžut sámi skuvlla mii lei dásseárvosaš norgga joatkkaskuvllain, lei deaŧalaš, muhto eai guovddáš dahje báikkálaš skuvlaeiseválddit háliidan ovdánahttit skuvlavuogádaga mii lea áibbas ideanttalaš norgga skuvllain muđui. Ovdalaš rektor Sámi joatkkaskuvllas, Kárášjogas – </p>
<p>Samisk videregående skole, Karasjok, Jon E. Einejord, dadjá ná: <em type="italic">”Dásseárvu </em><em type="italic">ollašuvvá eambbo dásseárvvuin go ovttalágánvuođain, …juoga galgá leat oktasaš, </em><em type="italic">muhto ii buot ii dárbbaš leat” </em>(Einejord 1994: 53 <em type="italic">). </em></p>
<p>Guoddu lei ahte sámegiella skuvllas galggai leat dásseárvosaš dárogielain, muhto ii dárbbaš leat ideanttalaš. Dát lea leamaš sámegieloahpu guoddi prinsihppa olles skuvlaásahussii, ja lea váikkuhan sihke oahppoplánaide ja fágaplánabargui báikkálaččat. Dásseárvu gaskal sámegiela ja dárogiela lea formálalaččat mearriduvvon Sámelága 1990 lasáhusas oahpahusgiela birra, § 1-5. (Gč. 1. kap.) <em type="bold">6.1.6 1994 skuvlaođastus (O94) </em>1990-logu skuvlaođastusat dagahedje fas eanet našunála ovttastahttima ohppui, nu gohčoduvvon ođđa hámat guovddážii bidjama. Našunála ovttastahttin ja oahppoplánaid guovddáš stivren ja oahpahuslága njuolggadusat galge hukset našunáladovddu ja nannet dáčča kultuvrra. Oahppoplánat galge speadjalastit servodaga, nugo dalá skuvlastáhtaráđđi Gudmund Hernes dajai. Ulbmil lei oažžut ovdan oktasašárvvuid, ja dan mii lea ávkkálaš ja sávahahtti sihke indiviida ja servodaga vuhtiiváldima dihte (Lyngsnes ja Rismark 2007: 136-139). Soaitá leat danne ahte sámegielperspektiiva álggus lei unnán ovdan dallego ođastusa váldolinjját mearriduvvo. Ii gávdnon guđegelágán oktasaš čohkkejuvvon plána sámegielohppui. </p>
<p>Danne váikkuhii ođastus iešguđetláhkái iešguhtetge cehkiin sámegieloahpus. Dát ovdanboahtá evalueremis maid Sámi Instituhtta/Nordisk Samisk Institutt čađahii jagiid 1999-2000 man namma lei “ <em type="italic">Sámi joatkkaoahppu – vuoigatvuođat ja </em><em type="italic">sisdoallu. Sámi joatkkaoahpu evalueren Ođastus 94 vuolde”. </em>Prošeavttas ledje oktiibuot vihtta Sámi Instituhtta/Nordisk Samisk Institutt dutki. Prošeavtta kapihttalat leat čállon fárrolaga. Danne ii leat oktage čálli addon earenoamážit iešguhtetge kapihttaliidda. Prošeakta lea almmuhuvvon instituhta Dieđut - ráiddus, </p>
<p>Dieđut 7/2000. (2000 rájes lea Sámi Instituhtta oassi Sámedikki oahpahusossodagas.)</p>
<p>Bohtosat maid dutkijoavku gávnnahedje, ledje ahte O94 oahppoplánat ledje, dutkiidjoavkku oaivila mielde, beare ulbmilstivrejuvvon. Garra ulbmilstivren dagahii ahte ovdalaš proseantajuohku gaskal guovddáš ja báikkálaš oahppoávdnasiid sámegielas lei váttis olahit. Árvvoštallan maid Sámi Instituhta prošeakta dagai dán birra lea:</p>
<p><em type="italic">Jus sámegiela sisdoallu galgá boahtit ovdan plánas, ferte dát dáhpáhuvvat </em><em type="italic">eará láhkái. Dán rádjái ii leat dát dáhpáhuvvan, ja danne lea juohke </em><em type="italic">oahpaheaddji duohken gávdnat saji </em>(Dieđut 2000: 30). </p>
<p>O94 dagai fidnofágalaš linnjáid eambbo teoriijavuođđuduvvon. Plána lei maiddái garra fágaidgaskasaš prošeakta iežas metodaoasis. Metodalaš bagadallamis lea stuorra sadji, muhto sámegiela dáfus healbbai metodalaš bagadallan. Metodalaš bagadallan sámegiela várás ja dárogiela várás ohppiide geain lea sámegiella bođii easkka 1999:s. Oahppit ožžo diehttelas sierra giehtagirjji, Ofelačča, mii attii ohppiide njulgejumiid guđeláhkái galge bargat skuvllas O94 mielde. Dát jorgaluvvui sámegillii, muhto almmá heivekeahttá sámi diliide ja kultuvrii (Dieđut 2000: 31). 1994 skuvlaođastusas ledje váikkuhusat muhtun sámi oahppofálaldagaide. Sámi joatkka- ja boazodoalloskuvla Guovdageainnus (SVSRS) lei ovdánahtton oahpposuorgefága boazodoalus dahje duojis dábálašfágaid oahpposuorggis, muhto fálaldaga ii sáhttán heivehit ođđa strukturođastussii. Danne šattai geavatlaš boađus ahte skuvlla bázii fálaldagain mii lei oalle ovttalágán dábálaš našunála fálaldagain, oahpahusstruktuvrrain mas ledje unnán sámi dovdomearkkat. Sámi joatkkaskuvla</p>
<p>Kárášjogas oaččui skuvlaeiseválddiid báikkálaččat ovdánahttit nu gohčoduvvon sámi oahpposuorgefága mii váldui atnui 2000 čavčča (Dieđut 2000: 32).</p>
<p>Váilevaš oahpaheaddjit geain lea gelbbolašvuohta sámegiela fágaoahpus lea, ja lea leamaš, váttisvuohta sámi joatkkaskuvlaoahpus. Evalueremis daddjojuvvo:</p>
<p><em type="italic">Váilo ain ollu ahte buot oahpaheddjiin lea sámegielgálggat sáhttit deavdit </em><em type="italic">ulbmila geavahit sámegiella oahpahusgiellan njálmmálaččat ja čálalaččat </em>(Dieđut 2000: 166). </p>
<p>Helander válddii maiddái ovdan seamma perspektiivva, nugo lea čilgejuvvon čállingálgan sámegielas sámegielat oahpaheddjiid gaskkas vuođđoskuvllas.</p>
<p>Sámi joatkkaskuvllat leat bidjan johtui ollu doaimmaid buoridit dán. Skuvla áiggui bidjat gáibádusa máhttit sámegiela vissis unnimusdásis go virgáibidjet oahpaheddjiid, muhto dalá Girko-, oahpahus- ja dutkandepartemeanta ii bidjan láhkanjuolggadussii eará gáibádusa go ahte ohccit main lei sámegielmáhttu lei ovdamunni jus muđui ledje ovttalágán eavttut, ja ahte oahpaheaddjit mat biddjojedje virgái fertejedje oahppat sámegiela. Buoridan dihte dárogielat oahpaheddjiid sámegielmáhtu leat skuvllat ollu jagiid addán gelbbolašvuođaloktenfálaldaga ja formálalaš oahppofálaldaga daidda oahpaheddjiide vai sii sáhttet oahpahit sámegillii. Dát ii leat lihkostuvvan, čállet dutkit evaluerenprošeavttas. Sivat leat sihke ekonomalaččat ja fágalaččat. Máksá beare ollu ovdánahttit dárogielat oahpaheddjiid gelbbolašvuođa doarvái buori dássái ahte sii sáhttet oahpahit ohppiid geain lea sámegiella eatnigiellan. (Dieđut 2000: 167.)</p>
<p>Sámi joatkkaskuvllain lei maiddái ulbmil dahkat sámegiela skuvlla hálddahuslaš ja pedagogalaš váldogiellan, muhto dát ii čađahuvvon báljo guđege muddui.</p>
<p>Raporttas čuožžu ahte <em type="italic">”Geavvan lea čájehan ahte prinsihppaoahppu ii leat </em><em type="italic">doarvái sihkkarastit ahte sámegiella šaddá oahpahusgiellan” </em>(Dieđut 2000: 162). </p>
<p>Sáhttet leat ollu sivat dasa, muhto okta deaŧalaš sivva lea ahte O94 ii leat váldán oahpahusgiellagažaldaga doarvái ovdan, ja ahte ii boahtán ovdan sámegielgeavaheami birra skuvllas. Danne nogai fuomášupmi dan birra. Evalueren konkludere ahte <em type="italic">”njuolga váikkuhus orru šaddan geahppánan vuoruheapmi ja </em><em type="italic">maŋŋoneapmi barggus nannet sámegiela skuvllas” </em>(ibid: 172-173). </p>
<p>Oahpponeavvovátni lea leamaš bistevaš váttisvuohta maŋŋil O94. Leat ain beare unnán oahppogirjjit. Ollu girjjit leat veahkkegirjjit mat eai leat čállon dihto plánaid mielde, ja maid dasto sáhttá geavahit sihke vuođđokurssas ja joatkkakurssas. Dát dagaha váilevaš ovddosmannama fágain. Maŋemus jagi joatkkaskuvllas sáhttá maiddái leat nu ahte eanas oahppogirjjit dalle juo leat <span type="quote">”geavahuvvon”</span>. Lea maiddái leamaš váttis oažžut oahpaheddjiid čállit oahppogirjjiid. Okta dilli sáhttá leat ahte lea stuorra bargu čállit oahppogirjjiid olles fágii. Dát lea áddjái. Oahpaheaddjit fertejit dávjá ráhkadit oahpponeavvuid beaivválaš oahpahussii ja dalle dasa lassin čállit oahppogirjjiid dalle go leat oahpaheaddjivirggis. Muhto dán astet dušše muhtun oahpaheaddjit. Eará dilli lea ahte dat lea ekonomalaččat hejot mákson.</p>
<p>Oahpaheaddjit váldet baicca oahpahusvirggiid.</p>
<p>Goalmmát dilli lea ahte O94:in bohte ollu geatnegahttimat skuvllaide rievdadit oahppoplánaid, ráhkadit ođđa oahpponeavvuid ja ođđa oahpahanmetodaid. Buot dát dagahii stuorra dárbbu oahpaheddjiide ovttasbargat gaskaneaset. Váikkuhus šaddá ahte go buot dát geatnegahtton barggut bohte lassin oahpahussii, ii lean dilli masage earái, čuoččuha evaluerenprošeakta. (Dieđut 2000: 153-157.)</p>
<p>Prošeaktajoavkku konklušuvdna šaddá dalle ahte plánas leat ollu stuorra váilevašvuođat. Prošeakta leat soames rievdadusgáibádusat mat čájehit guđe guvlui oaivvilduvvo sámegielplána berre mannat ovdalii go sámegielas skuvllas oažžu buoret eavttuid. Oanehaččat lohká joavku ahte fertejit biddjot giellagáibádusat oahpaheddjiide geat galget oahpahit sámegiela. Ferte maiddái addit eambbo resurssaid ráhkadit oahpponeavvuid. Fertejit ráhkaduvvot oktasaš njuolggadusat sámi joatkkaskuvlaohppui sámi šaldi minstara mielde mii lea vuođđoskuvlla várás.</p>
<p>Fertejit ráhkaduvvot metodalaš láidestumit sámi joatkkaskuvlii. Fertejit maiddái ráhkaduvvot eambbo kursafálaldagat sámi fidnofágain, ja fertejit šaddat stuorát válljenvejolašvuođat sámegielfágas. Obbalaččat ferte šaddat unnit dábálašteoriija fidnofága fálaldagaid plánain, ja fertejit váldot sisa sámi fágafáttát našunála oahppoplánain. Ja viimmat, dat ferte evaluerenprošeavttaid mielde ráhkaduvvot sierra sámi oahppoplánat bálddalaga daiguin našunála. (Dieđut 2000: 187-190.) <em type="bold">6.2 </em></p>
<p><em type="bold">SÁMI MÁHTTOLOKTEN (OM06S) </em><em type="bold">6.2.1 Mii lea áigeguovdilis oahppoplánadilli Norggas? </em>Norggas lea stáhta Máhttodepartemeantta bokte gii dahká álgaga ovdánahttit našunála oahppoplánaid skuvlavuogádahkii. Máhttolokten lea vuođđoskuvlla ja joatkkaoahpahusa ođđa ođastusa namma mii álggahuvvui skuvlajagi 2006-07 rájes. </p>
<p>Ođđa oahppoplánadahkosa OM06S álggahuvvui jagi maŋŋil ja váldui atnui skuvlajagi 2007-08 rájes. Oahpahuslága § 6.4 vuođul leat ráhkaduvvon oahppoplánat sámegielas ja sámegillii oahpahusa várás. Oahpahuslága mielde mearrida Sámediggi sámegiel oahppoplánaid <em type="bold">, </em>ja dát guoská buot sámegielohppui </p>
<p>Norggas.</p>
<p>Dát iskkadeapmi maid Nordlandsforskning oktan earáiguin čađaha, lea oahppoplánaid birra mat gusket vuođđoohppui vuođđoskuvlla vuosttaš luohká rájes ja bajás gitta joatkkaoahpu maŋemus jagi rádjái. Min evaluerenbarggu bajimus perspektiiva lea ovttaárvosaš skuvlla jurdda sidjiide geat čuvvot ođđa oahppoplánadahkosis OM06S. Nu go mii leat čilgen lagabuidda 1. kapihttalis lea sámiin eamiálbmogin ja unnitlohkun siskkobealde norgga servodaga riekti dásseárvosaš skuvla ja oahpahussii man vuođđun lea iežaset giella, iežaset kultuvra ja čearddalaš duogáš. Dán maŋŋil šaddá váldogažaldat min evalueremiin veahkeha go Máhttolokten Sámi dasa ahte mii lahkonit dásseárvosaš skuvlla ja dásseárvosaš oahpahusideála sámi álbmotjoavkkuide Norggas. </p>
<p>Lea ođđa OM06S oahppoplánaid vuođul ahte vuođđooahpu doaimmaheaddjit, mii máksá skuvlaeaiggádat, skuvlajođiheaddjit, oahpaheaddjit ja oahppit oktan sin váhnemiiguin, galget johtuibidjat ođđa oahppoplánadahkosa sámi skuvllas8. Leat dát doaimmaheaddjit geat guorahallamiiddiset ja dulkomiid vehkiin galget plánet, heivehit ja láhčit ja čađahit oahpu skuvllas ja luohkkálanjain ja dan maŋŋil, sáhttit árvvoštallat lahkona go dát oahpahusdoaimma bajemus ulbmila. Danne áigut mii maiddái dahkat guorahallamiid ođđa oahppoplánadahkosis, dannego dat lea daid guorahallamiid bokte ahte mii dutkin galgat geahččalit ipmirdit ođđa oahppoplánaid sisdoalu ja maŋŋil dovdat dán doibmiibidjanbarggu mii dáhpáhuvvá skuvlavuogádagas iešguhtetge oahpahusarenain. <em type="bold">6.2.2 Guđelágán </em><em type="bold">neavvut </em><em type="bold">leat mis hálddašanláhkái dákkár </em><em type="bold">oahppoplánaguorahallamii? </em></p>
<p>Guorahallan, árvvoštallan ja digaštallan dihte ođđa sámegiel oahppoplána, áigut mii geavahit álkidahtton veršuvnna John Goodlads (1979) dovddus modeallas oahppoplánaanalysii. Dát modealla guovdilastá earenoamážit oahppoplánadásiid.</p>
<p type="listitem">Goodladas leat čuovvovaš vihtta oahppoplánadási:</p>
<p type="listitem">Ideaid oahppoplána  (politihkalaš ja servodatlaš áigumušat maiddá oahppoplána lea huksejuvvon)</p>
<p type="listitem">Formálalaš oahppoplána (almmolaš, mearriduvvon oahppoplánadahkosis)</p>
<p type="listitem">Ipmirduvvon  oahppoplána  (guđeláhkái  iešguhtetge  ásahusat  dulkojit  ja áddejit oahppoplána-dahkosa)</p>
<p type="listitem">Doibmiibiddjon  oahppoplána  (guđeláhkái  plána  bukto  ovdan luohkkálanjas, ja ollašuhtto geavahusas)</p>
<p><em type="italic">Vásihuvvon oahppoplána </em>(ávki mii oahppis lea oahpaheamis ja maid earát oaivvildit dán birra) </p>
<p>Mii áigut min guorahallamis sirddašit daid iešguhtetge oahppoplánadásiid 1, 2 ja 3 gaskka. Rievtti mielde lea 3 dássi dán vuoru min iežamet dulkon ja áddejupmi</p>
<p>OM06S:s. Danne go mii buohtastahttit ja geahččat ovttalágánvuođaid ja erohusaid</p>
<p><em type="bold">Figuvra 1 Viiddiduvvon didákttalaš relašuvdnamodealla </em></p>
<p>Dat mii earuha Lunda didákttalaš relašuvdnamodealla dábálaš didákttalaš relašuvdnamodeallain, maid álgoálggus leaba Bjørndal ja Lieberg (1978) hábmen, lea ahte Lund modeallastis maiddái lea váldán fárrui daid didákttalaš šlájaid giella ja kultuvra. Sámi skuvlavuogádagas leat dát guokte šlája earenoamáš deaŧalaččat dasgo dát leat álgoálbmogiid ja unnitloguid ja sin rievtti birra oažžut oahpu sámegielas ja sámegillii. Sámegiella lea rehkenaston okta dain kultuvrralaš cakkiin sámi servodagas ja sáhttá maiddái gehččot leame OM06S sámi <span type="quote" xml:lang="kmr">”liibman”</span>. Danne lea sámegiella maiddái mávssolaš šaddi buolvva sámi identitehtahálddašeapmái.</p>
<p>Didákttalaš relašuvdnamodealla lea dán rájes go álggahuvvui Norggas, viidáseappot ovdánahtton ja ollu pedagogalaš girjjiid čállit leat váldán dan atnui, nugo Gundem 1990, Hiim ja Hippe 1993, Imsen 1997 ja Lyngsnes ja Rismark 1999 ja viidáseappot Lund 2003. Didákttalaš relašuvdnamodealla iešguhtetge didákttalaš šlájaiguin lea dađistaga šaddan oassi norgga oahpahusvuogádaga vuogis gieđahallat didákttalaš gažaldagaid. Earret eará čájeha Engelsen (2008: 41) ahte son lea geavahan dán modealla iežas guovddáš ja báikkálaš stivrendokumeanttaid guorahallamis OM06 atnui váldima oktavuođas. Mii áigut maiddái min guorahallamiin ja digaštallamiin geavahit viiddiduvvon didákttalaš relašuvdnamodealla bargoreaidun, ja geavahit daid didákttalaš šlájaid jurddašan- gulahallandoaban. Norggas gullet oahppoplánateoriijat oassin didaktihkka bargosurggiide, ja dalle pedagogihkkii.</p>
<p>Engelsen (2002) dieđus leat mis iešguđetlágán oahppoplánašlájat iešguhtetge pedagogalaš teoriijaid ja árbevieruid vuođul. Dát iešguhtetge oahppoplánaid juohká son fágajuhkkojuvvon oahppoplánaide, viiddis dahje ovttastahtton oahppoplánaide, fáddáguovdilaston ja beroštumi guovdilaston oahppoplánaide ja doaibma- ja vásihusguovdilaston oahppoplánaide. Su dutkanraporttastis 2008:s čájeha son maiddái ahte oahppoplánateavsttat ovddastit sierra teakstašlája mas leat dovdomearkkalaš šládjadovdomearkkat. Son geavaha doahpagiid nugo plurálisttalaš soabadanhábmemat ja harmoniijaplánat ja ovttaoaivilguvllot oahppoplánašlájat. (Ibid.: 22.) Min iežamet bealis váldit mii maiddái fárrui dan ođđa doahpaga ođastusas Máhttolokten mas mii leat ožžon <em type="italic">dievaslaš </em>oahppoplánaid 13-jagi bisti ohppui. </p>
<p>Boarráseamos oahppoplánašlájat lea fágajuhkkojuvvon oahppoplánat. Dát lea áin mearrideaddjin maiddái ođđa reforpmas, vaikko dát leage nugo Engelsen (2008) diehtá jagiid čađa leamaš ožžon garra moaitámuša. Moaitámuš lea leamaš ahte oahppit eai oaččo obbalaš oahppu. Máhttofragmenteren sáhttá danne šaddat oahpahusdoaimma boađus mii hukse dánlágán oahppoplánaide. Fágajuhkkojuvvon oahppolánat leat vuostálaga ovttastahtton ja viiddis oahppoplánaiguin. Dákkár oahppoplánain časkojit fuolkefágat oktii stuorát fágasurggiide nugo ovdamearkka dihte <em type="italic">duodji </em>(dáidda ja giehtaduodji), luonddufága ja servodatfága. OM06S:as gávdnat mii daid fágaid dákkár ovttastahtton oahppoplánain. </p>
<p>Doaba heivehuvvon oahppu lea eambbo nannejuvvon Máhttoloktemis. Skuvla lea ožžon fágaid válljehahtti prográmmafágaid ja prošeavtta čiekŋudeapmin. Dát doaba ja dát fágat lea huksejuvvon fáddáguovdilaston ja beroštumi guovdilaston oahppoplánaide. Obbalaš oahppoplána ja oahpahusa obbalaš prinsihpat ivdnejit doaibma- ja vásihusguovdilaston oahppoplánaid.</p>
<p>Skuvla- ja oahppovuogádat leaba álo lagas oktavuođas servodahkii.</p>
<p>Skuvlaođasmahttimiid sivva lea eiseválddiid sávaldat rievdadit ja ođasmahttit servodaga, ja deaŧalaš oassi dain rievdamiin dáhpáhuvvet ođđa oahppoplánaiguin min oahpahusvuogádahkii. Dás lea fas čadnon dasa ahte min politihkalaš stivrenvuogádat jáhkká stivrenneavvun skuvlii ja ohppui, ja dasto skuvlla áŋgiris váikkuhanageantan servodatovdánahttimis. Dát oaidnu ivdnejuvvo iešguhtetge osiin OM06S oahppoplánadahkosis. Dát čájeha man láhkái oahppoplána doaibmá servodaga oktavuođas. Ođđa oahppoplánat leat beroštahttit min politihkkariidda, ja oahppoplánajearaldat dahkko álo áhtan stuorra politihkalaš digaštallamiidda ovdal go mearriduvvojit. Okta Norgga ovddimus oahppoplánateoretihkariin, Bjørg</p>
<p>Gundem (1990, 1993), čájeha guđeláhkái oahppoplánat sáhttet oažžut ovdan oahppoplánadahkosa servodatdoaimma. Vuosttažettiin speadjalastet oahppoplánat servodaga mii ain lea goasge, nuppádassii juhket oahppoplánat dieđuid servodaga vuoruhemiid birra ja goalmmádassii stivrejit oahppoplánat skuvlla ja dán olis servodatovdánahttima. <em type="bold">6.2.3 Mii lea ođđa Máhttoloktema oahppoplánadahkosa dovdomearka? </em>Ođđa oahppoplánadagus OM06S leat golbma váldooasi, obbalaš oahppoplána, oahpahusa prinsihpat ja fágaid oahppoplánat. Sámi oahppoplánadahkosis 10-jagáš vuođđoskuvlla (O97S) várás, man sajis OM06S lea, lei sullásaš juohku. Goappašat oahppoplánadahkosat leat huksejuvvon oahppolága ja oahpahuslága njuolggadusaid ulbmilparagráfaide. Obbalaš oahppoplánat leat seamma go ovdalaš oahppoplánadahkosiid O94 ja O97S. OM06S:a oahpahusprinsihpat leat áibbas earálágánat go O97S:a. Dan sadjái go O97S:a prinsihpat dušše guske vuođđoskuvlii, de gusket ođđa prinsihpat, oktan oahppoplakáhtain, buot fágaide ja buot cehkiide vuođđooahpahusas 1. gitta 13. ceahkkái. Dát prinsihpat leat huksejuvvon ja čiekŋudahttet lágaid ja njuolggadusaid mearrádusaid ja oahppoplána obbalaš oasi. </p>
<p>Vuosttaš maid áicá go buohtastahttá dán guokte oahppoplánadahkosiin, lea viidodat. Oahppoplánadahkosa O97S:as leat oktiibuot 442 siiddu ja lea illustrerejuvvon ollu čáppa ivdnegovaiguin, ivdnejuvvon sárgumiiguin ja njuohtamiiguin maid dovddus sámi dáiddárat leat ráhkadan. Dán dáfus čuovvola dát dan obbalaš oahppoplána ja norgga O97, mii lea hábmejuvvon sullásaččat.</p>
<p>Buohtastahttin dihte leat ođđa oahppoplánadagus OM06S:as viidodat mii lea sullii beali siidologus. Seammás leat mii Norggas ožžon oahppoplánaid oktasašfágain dárogiella, matematihkka ja eaŋgalašgiella buot 13 -jagiide go oahppu bistá.</p>
<p>Ákkastallan lea sihkkarastit progrešuvnna oahpahusbistimis. Dát lea perspektiiva mii lea čuvgejuvvon buot OM06/OM06S vuođđodokumeanttain, earret eará: NOU 2002: 10 <em type="italic">Buorre vuosttaš luohká rájes </em>NOU 2003:16 <em type="italic">Vuosttažettiin. Nannejuvvon </em><em type="italic">kvaliteahta vuođđooahpahusas buohkaide </em>ja St.dieđ. nr. 30 (2003-2004) <em type="italic">Kultuvra </em><em type="italic">oahpu várás. </em>Dat leat dokumeanttat maidGoodlad (1979) lohká <em type="italic">ideáid </em><em type="italic">oahppoplánan </em>, mii máksá dokumeanttaid mat ovddastit oahpahusprinsihpaid mat maŋŋil čállojuvvojit ieš oahppoplánadokumentii. <em type="bold">6.2.4 Obbalaš oahppoplána </em>Obbalaš oahppoplána lea bajit oassi ja gullá dán oassái olles oahppoplánadahkosa, maid Goodlad gohčoda <em type="italic">formálalaš oahppoplánan </em>. Obbalaš oahppoplána gávdno sihke dárogielveršuvdnan ja sámegielveršuvdnan. Dat lea jorgaluvvon ja ovdánahtton 1990-logu skuvlaođasmahttimiid oktavuođas ja gohčoduvvo dávjá </p>
<p>O93:n. Sámegielveršuvdna lea čállojuvvon sámegillii ja áimmahuššá dainna lágiin didákttalaš šlája giella ja oahppi rievtti dásseárvosaš skuvlii ja oahpahussii man vuođđun lea sin iežaset giella. Obbalaš oahppoplána čiekŋudahttá skuvlalágaid ja dálá oahpahuslága ulbmilparagráfaid, ja muitala oahpu bajimus ulbmiliid. Dát oahppoplána lea oktasaš ja guoská buot dásiide oahppovuogádagas vuođđoskuvlla rájes rávisolbmuid oahpahussii. Dát lei ođas Norggas dán áiggi go bođii, ja lei vuosttaš oahppoplána mii lei hábmejuvvon ná.</p>
<p>Obbalaš oahppoplána nugo mii áddet dan, ja dát maid Goodlad gohčoda ipmirduvvon oahppoplána, berošta eanas buriid oahppanproseassaiguin ja iige dárbbašlaččat oahpahusbohtosis. Eai dárbbaš leat guđegelágán vuostálasvuođat gaskal buriid oahpahusproseassaid ja buori oahppobohtosis, baicca nuppe láhkái.</p>
<p>Bajimus ulbmilat namuhuvvojit danin njuolggadus- ja proseassaulbmilin, iige boađusulbmil. Čuožžu áibbas čielgasit namuhuvvon ahte ulbmilat dán oktavuođas leat juoga maid ii goassege olat, muhto juoga man vuostá galgá bargat. Seammás dadjá plána juoidá ahte skuvlla doaimmaheaddjit álo galget diehtit lahkonit go ulbmilat dahje sirdása go eret dain. Obbalaš oahppoplána (O93: 4) definere dalle ulbmiliid maiddái ná: <em type="italic">”Ulbmil dán oktavuođas lea: a) juoga man vuostá bargá – b) juoga maid sáhttá </em><em type="italic">diehtit lahkona go vai ii.” </em></p>
<p>Obbalaš oahppoplána lea vuosttažettiin huksejuvvon huksejeaddji máhtto- ja oahppooainnuide ja optimisttalaš jáhkku ealjáris oahppái oahppidoaimmalaš skuvllas. Dát álgá ná: </p>
<p><em type="italic">Oahpahusa ulbmil lea ráhkkanahttit mánáid, nuoraid ja rávisolbmuid </em><em type="italic">deaividit eallima bargguid ja hálddašit hástalusaid ovttas earáiguin. Dát </em><em type="italic">galgá addit juohke oahppái gálggaid ieš fuolahit iežas ja iežas eallima, ja </em><em type="italic">seammás veadjit ja dáhttut veahkehit earáid. </em></p>
<p>Dat loahpahuvvo lihka poehtalaččat go álgá dainna ahte ” <em type="italic">oahpahusa ulbmil lea viididit mánáid, nuoraid ja rávis olbmuid gálgga dovddastit ja vásihit vuoseheami, virkuivuođa ja searvama” </em>. </p>
<p>Obbalaš oahppoplána sisdoallu lea eklektalaš – ovtta láhkái lea dát hábmejuvvon dego dokumeantan mas leat bajitdási ja obbalaš višuvnnat ohppui skuvllas ja bargoeallimis masa lea váttis leat dadjat iežas leame vuostemielas. Buot politihkalaš bellodagat Stuorradikkis doahttaledje maiddái dan 1993:s. Dat mearriduvvui Stuorradikkis 2004:s ahte dat galggai jotkojuvvot rievdatkeahttá vuosttáš oassin sihke OM06:as ja OM06S:as. Lea politihkalaš mearrádusaiguin ahte oahppoplánadahkosa servodatdoaibma ilbmá. Juste dannego oahppoplána áddejuvvo eklektalažžan, ipmirdit oallugat skuvlla doaimmaheddjiin dan dušše ovttaoaivilvuođa- ja harmoniijaplánan, nugo Engelsen (2008) dadjá.</p>
<p>Ovttaoaivilvuođaplánat čihket vuostálasvuođaid ja čihket riidduid mat vejolaččat soitet leat plána sisdoalu hárrái. Dakkár oahppoplánat eai šatta danne Engelsena dieđu mielde buorit stivrendokumeanttat.</p>
<p>Ođastus 94 ja Oahppoplána 97:a čuovusdutkamat čájehit ahte skuvlavuogádaga doaimmaheaddjit geavahit obbalaš oahppoplána lea beare unnán. Ahte ulbmilat eai dušše oro vuostálaga, sáhttá leat sivvan ahte dat lea unnán geavahuvvon vuođđooahpahusas. Obbalaš oahppoplána girjás ja eahpečielga ulbmilhábmemat eai atte čielga njuolggadusaid mat sáhttet leat dárbbašlaš eaktun jus galgá leat stivrenbeaktu vuođđooahpahusa oahpahussii ja oahpahusprosessii, juste danne go dan sáhttá dulkot iešguđetláhkái, sorjavaš gii lohká ja dulko dan. Dat ovdanbuktá norgga kultuvrra monokultuvran. Dan obbalaš oahppoplánas ii čuoččo ollu sámi identitehta ja sámi kulturárbbi birra. Gal das lea gal máŋggus sámi dáiddár John</p>
<p>Andrea Savio maleriijas man namma lea <span type="quote" xml:lang="sma">”Guoktes”</span> dahje ”To” dárogillii.</p>
<p>Muitaleamis oaivilohcci olbmo birra čuožžu čuovvovaš teaksta Savio gova bajábealde:</p>
<p><em type="italic">Sámi giella ja kultuvra lea oassi dan oktasaš árbbis mii lea earenoamážit </em></p>
<p><em type="italic">Norgga ja Davviriikkaid ovttasvástádus várjalit. Dán árbbi ferte addot </em><em type="italic">vejolašvuohta ovdánahttit viidáseappot skuvllain main leat sámegielat </em><em type="italic">oahppit, vai dat nanne sámi identitehta ja min oktasaš máhttu sámi </em><em type="italic">kultuvra birra. (L93, s. 19) </em></p>
<p>Lea eanas dát maid dat namuha sámiid birra eamiálbmogin Norggas. </p>
<p>Iešguđetlágán bargovugiid geavaheami ektui oahpahusas cuige obbalaš oahppoplána bajilčála <span type="quote">”Ráhkadeaddji olmmoš”</span> ahte oahppu sihke galgá ovdánahttit praktihkalaš gálggaid ja addit áddejumi gieđa ja vuoiŋŋa hárjehemiin. Guđeláhkái galgá dát dáhpáhuvvat, čilgejuvvo maiddái lagabuidda seamma kapihttalis oassebajilčállagiid: <em type="italic">Golbma árbevieru, Moaitin ja árvvoštus ja Dieđalaš </em><em type="italic">bargovuohki ja áŋgiris oahppi. </em>Maiddái boahtte kapihttalis, ”Bargi olmmoš <em type="italic">”, </em>šaddet dát dilit lagabuidda konkretiserejuvvon. Dán kapihttalis čilgejuvvo maiddái oktavuohta gaskal oahppieavttuid ja heivehuvvon oahpahusa, ja viidáseappot skuvlla ovddasvástádusa ahte buot oahppit galget vásihit máŋggabealat ovdáneami. Skuvlla ovddasvástádus ohppiid dábálašoahpus čilgejuvvo lagabuidda kapihtalbajilčállagis <span type="quote">”Dábálašoahppan olmmoš”</span> <em type="italic">. </em>Guđelágán rámmaeavttuiguin oahpahusbargu galgá dáhpáhuvvat, čilgejuvvo kapihtalbajilčállagis <em type="italic">” </em>Ovttasbargi olmmoš <em type="italic">”. </em>Skuvlla doaimmaheaddjit galget bargat seahkálas nuoraidkultuvrrain, addit geatnegasvuođaid ja ovddasvástádusa iešguhtetge oahppi agi, eavttuid ja gálggaid ektui ja masa báikkálaš servodat gessojuvvo sisa veahkkin viiddis ja rikkis oahppobirrasa ovdánahttimii. <em type="bold">6.2.5 Sámi Máhttoloktema oahpahusprinsihpat </em></p>
<p>Maiddái dán oasis leat oasit formálalaš oahppoplánas, nugo Goodlad definere dan.</p>
<p>OM06S oahppoplánadahkosis leat <em type="italic">Máhttoloktema oahpahusprinsihpat - </em></p>
<p><em type="italic">Sámegiella nugo </em>maiddái O97S:as ledje, nu dadjat ii leat dát mihkkege ođas oahppoplánaoktavuođas. Dat mii lea ođas dainna ođđa oahppoplánadahkosiin, lea ahte dál fátmmastit dát prinsihpat maiddái joatkkaoahpahusa. Nubbi erohus lea ahte dat nu gohčoduvvon <span type="quote">”Šaldi”</span> dahje <em type="italic">Vuođđoskuvlla oahpahusa prinsihpat ja </em><em type="italic">njuolggadusat sámi oahppoplánadahkosa </em>O97S mielde lei hui viiddis ja bienalaš. </p>
<p>Dát šaldi dagai 35 siiddu ja lei gosii lohkat dahkanbagadus, dahje čielga rávvagat guđeláhkái dát konkrehta oahpahusbargu berre heivehuvvot. Dán oasis ovdalaš oahppoplánadahkosis ledje ovdamearkka dihte čielga rávvagat guđeláhkái guovddáš ja báikkálaš oahppoávdnasat galge juhkkojuvvot, ja dát mearridii bienalašdásis proseantaaddimiin juohkima gaskal fáddá- ja prošeaktabarggu ja eará oahpahanvugiid skuvllas. Buohtastahttin dihte lea ođđa <em type="italic">Máhttoloktema </em><em type="italic">oahpahusplánadahkosa ođđa oahpahusprinsihpat – Sámegiella </em>(PFO-S) dušše guđasiidosaš.9 Dát <span type="quote">”ođđa”</span> prinsihpat leat eanas dušše oahpahuslága dárkkuhusain ja láhkageatnegahtton bargguin mat čuvvot, ja obbalaš oahpahusplána sisdoalu čilgehusat ja dárkkuhusat ja eará formálalaš vuhtiiváldimat. </p>
<p>Dat lea maiddái oktiivástideaddji politihkalaš sávaldagaiguin mat eiseválddit ovddidedje bajábealde namuhuvvon ođasteami Máhttolokten vuođđodokumeanttain. Guovddáš skuvlaeiseválddit eai háliidan bienalaččat stivret oahpahusa bargovugiid ja organiserema. Dát bargu galggai guđđojuvvot virggálaš doaimmaheddjiide skuvladásis. Dát mii vejolaččat váillui sámi gielas ja kultuvrras obbalaš oahppoplánas, šattai, ja bisui, njulgejuvvot dain prinsihpain. Dás čiekŋuduvvo sámi skuvlla ovddasvástádussii ja vejolašvuođaide ovdánahttit sámi giella ja kultuvrra. Deaŧalaš oassi PFO-S:s lea dat nu gohčoduvvon <span type="quote">”Oahpahusplakáhtta”</span>, dokumeanta mii boargárlaš ráđđehusa mielde galggai sihkkarastit skuvlavuogádaga kvaliteahta go plána mearriduvvui. <em type="bold">6.2.6 Sámi oahppoplakáhtta </em></p>
<p>Sámi oahppoplakáhtta lea mearriduvvon Sámedikki dievasčoahkkimis ja lea nuppiin sániin fárus PFO-S:s. Sámi oahppoplakáhtas leat oktiibuot 12 čuoggá mat leat dakkárat:</p>
<p type="listitem">Sámi skuvla ja oahppofitnodat galgá:</p>
<p type="listitem">Láhčit  ahte oahppit ožžot oahpahusa mas lea buorre kvaliteahta man vuođđun lea  sámi  giella,  kultuvra    ja  servodateallin.  Dás  čujuhuvvo  ON:a  1948 máilmmijulggaštussii olmmošvuoigatvuođaid  birra  ja  ILO-  konvenšuvdnii nr 169.</p>
<p type="listitem">Addit buot ohppiide ja hárjehalli/oahppoevttohasa ovttalágán vejolašvuođaid ovdánahttit  gálggaideaset  ja  attáldagaideaset  individuálalaččat  ja  ovttas earáiguin.</p>
<p type="listitem">Váikkuhit ohppiid ja hárjehalliid/oahppoevttohasaid oahppanmillii, gierdevašvuhtii ja sáhkkiivuhtii.</p>
<p type="listitem">Váikkuhit  ohppiid  ja  hárjehalliid/oahppoevttohasaid  ovdánahttit  iežaset oahppostrategiijaid ja cuiggodeaddji jurddašangálggaid.</p>
<p type="listitem">Váikkuhit ohppiid ja oahpahalliid/oahppoevttohasaid persovnnalaš ovdáneapmái ja identitehtii,  ehtalaš, sosiála ja   kultuvrralaš  gelbbolašvuođa ovdánahttimiin ja gálggaiguin addet demokratiija ja searvat demokráhtalaččat.</p>
<p type="listitem">Láhčit dili oahppimielváikkuheapmái ja vai oahppit ja  oahpahallit/oahppoevttohasat sáhttet dahkat dihtomielalaš árvoválljejumiid ja válljet oahpu ja boahttevaš barggu.</p>
<p type="listitem">Ovddidit heivehuvvon oahpu ja iešguđetlágán bargovugiid.</p>
<p type="listitem">Váikkuhit, geavahit ja viidáseappot ovdánahttit iešguhtetge oahpaheaddji gelbbolašvuođa.</p>
<p type="listitem">Veahkehit ahte oahpaheaddjit ja hárjehalliid  leat  čielga  jođiheaddjin  ja ovdagovvan mánáide ja nuoraide.</p>
<p type="listitem">Sihkkarastit ahte fysalaš ja psykososiála bargo-  ja oahppobiras ovddida dearvvašvuođa, loaktima ja oahppu.</p>
<p type="listitem">Láhčit  dili  ovttasbargui  ruovttuin  ja  sihkkarastit  váhnemiid/ovddasteaddji mielovddasvástádusa skuvllas.</p>
<p><em type="italic">Láhčit dili ahte báikkálaš lea fárus oahpahusas ulbmilaš lági mielde. </em></p>
<p>Viidáseappot deattuha PFO-S, Sámi oahppoplakáhtta ahte sámi skuvla dahje oahppofitnodat galgá ovddidit sosiála ja máŋggakultuvrralaš gelbbolašvuođa, oahppomovtta ja oahpahusstrategiijaid, oahpposearvama, heivehuvvon oahppu ja dásseárvosaš vejolašvuođaid, ovttasbargguin ruovttuin ja ovttasbargguin báikkálaš servodagain. Deattuhuvvo deaŧalažžan ahte oahpaheddjiin ja bagadalliin sámi skuvllain ja oahppofitnodagain lea gelbbolašvuohta sámi giela, kultuvrra ja servodateallima siskkobealde. Sis ferte leat máhttu sosialiserenvugiid birra ja dovdat máhttosirddiheami metodaid sámi kultuvrras. Viidáseappot galget oahpaheaddjit ja bagadallit sáhttit addit oahpahusa sámegielas ja sámegillii.</p>
<p>Máhttoloktema oahpahusprinsihpain daddjojuvvo ahte:</p>
<p><em type="italic">Sámi báikkálaš servodaga sáhttá ipmirdit kulturárbevierrun ja </em><em type="italic">kulturvuođđun mii gávdno sámi giliservodagain ja servodagain mat leat </em><em type="italic">ilbman sámi sisafárremiin gávpogiidda ja stuorit čoahkkebáikkiide. Eanas </em><em type="italic">sámi báikkálaš servodagat leat má </em><em type="italic">ŋggakultuvrralaččat ja ovddastit ollu </em><em type="italic">vejolašvuođaid ja hástalusaid. </em></p>
<p>Sitáhta bajábealde deattuha man deaŧalaš ovttasbargu gaskal skuvlla ja báikkálaš servodaga lea ja oažžu ovdan ahte maiddái skuvla lea oassi báikkálaš servodagas.</p>
<p>Báikkálaš máhttu obbalaččat, ja máhttu sámegiela ealáhus- ja eallinvugiid birra earenoamážit, gessojit ovdan mávssolažžan go sámi skuvlla oahppit galget áddet máilmmi globála perspektiivvas. Oahppit fertejit oahppat ahte luondu lea gáldu olbmo šaddamii ja eallinvuđđui, ja sin vásihusaide ja luondduhávskkostallamii.</p>
<p>Ipmárdus ovttasdoaibmama birra gaskal olbmuid ja luonddu čuvge olbmo etihkalaš ovddasvástádusa luondduhálddašeamis. Sámi oahppoplánadahkosis10 gávdnojit oahppoplánat juohkelágán hámis fágaide; bálddalas, ovttaárvosaš sámi oahppoplánat ja sierranas sámi oahppoplánat. Eai leat ráhkaduvvon sierra sámi oahppoplánat, geavahuvvojit dábálaš našunála oahppoplánat. Vulobealde čájehit mii modealla dasa11: ferte ipmirduvvot vástádussan Norgga dáhttui čuovvolit bajábealde namuhuvvon riikkaidgaskasaš šiehtadusaid eamiálbmogiid rievtti birra oažžut oahpu.</p>
<p>Máhttoloktema oahppoplánat fágaide</p>
<p>Goodlads oahppoplánadoahpaga ektui soaitá dát oassi dát maid oallugat áddejit leame <em type="italic">formálalaš oahppoplánan </em>. Leat fágaplánat maidda eatnasiin skuvlla doaimmaheddjiin leat doaimmalaččat geavahit. Fágaplánat gávdnojit sihke dárogiel ja sámegiel veršuvnnas. Dat áimmahuššet seamma láhkái go oahppoplánadahkosa muđui didákttalaš šlája giella ja oahppi rievtti dásseárvosaš skuvlii ja oahpahussii man vuođđun lea iežas giella. </p>
<p>Ođđa oahppoplána OM06S lea áibbas earálágán go 90-logu ođastusaid oahppoplánat. Ođđa plánain lea smávit viidodat, leat unnit siiddut ja unnit bienalaččat go ovdalaš oahppoplánat O94 ja O97S. Nugo O97S:ge fágaid dáfus leat Máhttoloktema ođđa oahppoplánat fágaide ulbmilstivrejuvvon13. Leat almmatge erohusat gaskal guđeláhkái dán guovtti oahppoplánadahkosa ulbmilstivren lea. O97S-plánas lei oahppoplánaulbmilat mat ledje eambbo obbalaččat ja rahpasat ja proseassadiđolaččat. Sisdoallu ja bargovuogit ledje maiddái ulbmilstivrejuvvon váldomomeanttaiguin mat čuvvo juohke oahppoplánaulbmila. Ovttas dainna ahte dat ledje fátmmasteaddji, sáhtii dát dahkat ahte dát oahppoplánat áddejuvvojedje leame hirpmat guovddášstivrejuvvon ja main lei unnán sadji báikkálaš doaibmafriddjavuhtii, Jus geahččá eret dan doaibmafriddjavuođas maid prošeaktabargu attii doaimmaheddjiide.</p>
<p>Guovddáš eiseválddit háliidedje rievdadit dán. Máhttolokten (gč. ovddabealde namuhuvvon dokumeanttaid) ovdabargguin čuoččuhuvvui ahte ođđa oahppoplánain galgá proseassa leat unnit guovddážis ja bohtosat leat eambbo guovddážis. Danne eai daddjo iešguhtetge oahppoplánaulbmilat <em type="italic">máhttoulbmilin </em>, muhto <em type="italic">gelbbolašvuođaulbmiliin </em>maid galgá sáhttit mihtidit meahtalrievdamiiguin. </p>
<p>Dainna lágiin sáhttet fágaid ođđa oahppoplánat orrut leame máhccame 1960-jagi ulbmil-gaskaoapme-jurddašeapmái ja Tyler-rašunálii.</p>
<p>Engelsen (2006: 115) mielas lea doabageavaheapmi ja ulbmil-rašunálitehta čadnon riikkaidgaskasaš ja earenoamážit EO váikkuhemiide norgga skuvlavuogádahkii.</p>
<p>Son čuoččuha viidáseappot ahte mearriduvvon ulbmilstivrenprinsihppa siskkildii ahte ulbmil hábmejuvvui meahtalulbmilin. Juste ulbmil hábmejuvvon meahtalulbmilin lea ožžon ollu moaitámuša vuoigŋadieđalaš ja servodatmoaittalaš pedagogain olles 1970-logus ja 1980-90-logus. Ja muhtun muddui lea ain ollu vuosteháhku dákkár ulbmiliidda skuvlavuogádagas. Ollu dán moaitámušas lea leamaš ahte dákkár ulbmil man vuođđun leat láhttehusat, álkit dagahit ahte dušše ulbmilat mat leat álkit mihtidit, deattuhuvvojit, ja ahte dakkár vuogádagas leat atomiserejuvvon oahppoplánat main leat fragmentáralaš máhttu nugo oahppoboađus. Gundem (1987: 179) vuosttilda amerihkálaš dutki Schwabs dakkár juohkima go son čuoččuhii ahte ”[ulbmil <em type="italic">- gaskaoapmejurddašeapmi ii leat </em><em type="italic">doallevaš odne.” </em>. Cealkámuš addui for 20 jagi áigi, ja čájeha ahte <span type="quote">”biegga lea jorgalan”</span> dán suorggis. </p>
<p>Ulbmil/gaskaoapmeorienterema moaitin oahppoplánain sáhttá leat okta váikkuheaddji sivva ahte min skuvlapolitihkalaš eiseválddit válde atnui doahpaga gelbbolašvuođaulbmila ođastusas Máhttolokten. Soaitá geahpedan dihte oasi dán moaitámušas ulbmil/gaskaoapmejurddašeami vuostá ođđa oahppoplánain?</p>
<p>Doahpagiid <span type="quote">”gelbbolašvuohta”</span> ja <span type="quote">”gelbbolašvuođaulbmil”</span> geavaheapmi gávdno buot ođastus Máhttoloktema vuođđodokumeanttain.</p>
<p>Mii leat guorahallan ja dulkon OM06S, ja árvvoštallan plána mii lea orienterejuvvon bajit ulbmiliidda (iešguhtetge gelbbolašvuođaide) ja daid bajimus evalueremiidda (našunála geahččalemiid bokte jna.). Bargu mii lea dán guovtti plánadási gaskka, lagabuidda mearriduvvon dan birra maid mii lohkat oahpaheapmin ja oahpaheaddji bargun, čuožžu hui unnán fágaid oahppoplánain.</p>
<p>Danne buktá prošeavtta <span type="quote">”Buoret árvvoštallangeavahus”</span> doibmiibidjan oahppoplánageavahusa plánadásiide, ja sávvamis vuogáiduhttá guđeláhkái oahpaheaddjit ja skuvlajođiheaddjit barget árvvoštallaneavttuiguin ulbmilrelašuvnnas, ja viidáseappot veahkehit oahpaheddjiid maiddái konkretiseret gelbbolašvuođaulbmiliid iešguhtetge oahppi oahppoulbmilin.</p>
<p>Oahpahusdirektoráhta 2007 geahččalanskuvllas gávdnat mii čilgehusa guđe láhkái ođđa báikkálaš ja našunála dovdomearkkaid sáhttá ovdánahttit: <em type="italic">”Dovdomearkkat </em><em type="italic">galget ráhkaduvvot oahppoplána gelbbolašvuođaulbmiljoavkkuide, iige </em><em type="italic">iešguhtetge sierranas gelbbolašvuođaulbmilii”. </em>Dát momeanta lea čiekŋuduvvon eambbo soames linnjáiguin vulobealde: <em type="italic">”Oahppoplánas leat </em><em type="italic">gelbbolašvuođaulbmilat </em><em type="italic">strukturerejuvvon </em><em type="italic">váldoulbmiliid </em><em type="italic">siskkobealde. </em></p>
<p><em type="italic">Ulbmilolaheamidovdomearkkat sáhttet hábmejuvvot sihke siskkobealde fága </em><em type="italic">váldosuorggi ja váldosurggiid rastá.” </em>(Oahpahusdirektoráhta 2007: 2.) </p>
<p>Ii leat vuođđodokumeanttaid bajimus politihkalaš stivrensignálaid mielde go</p>
<p>OM06S oahppoplánaulbmilat leat hábmejuvvon gelbbolašvuođaulbmilin sihke sisdoalloulbmilin ja proseassaulbmilin. ”Fágaid <em type="italic">oahppoplánaid barggu </em><em type="italic">njuolggadusain” </em>(Oahppodirektoráhtta 2004), <em type="italic">mat ráhkaduvvo ovdal našunála </em>oahppoplánabarggu, čuožžu čállojuvvon. Áigeguovdilis dokumeanttas daddjo ahte ” <em type="italic">oahppoplána galgá sisttisdoallat čielga gelbbolašvuođaulbmiliid dan hárrái maid </em><em type="italic">oahppit/oahpahallit galget hálddašit ma </em><em type="italic">ŋŋil </em><em type="italic">iešguhtetge </em><em type="italic">ceahki </em><em type="italic">oahpus” </em>(Oahpahusdirektoráhta 2004: 3), ja sisdoallooasis dárkkuhuvvo dat ná: ” <em type="italic">Gelbbolašvuođaulbmilat galget addit čielga, našunála láidesteamit go guoská </em><em type="italic">fágaid deaŧalaš sisdollui ja čalmmustahttimii mii lea fágaid guovddáš máhttu ja </em><em type="italic">gálggat” </em>(ibid.:11) <em type="italic">. </em>Dat dokumeanta deattuha maiddái ahte mearrádusaid go guoská organiseremii, metodaide ja bargovugiide, galget oahppobáikkit dahkat. </p>
<p>Ahte eanet dárkilis ja earálágán ulbmilstivren galgá guoskat skuvlii, boahtá viidáseappot ovdan dán dokumeanttas: ” <em type="italic">Ulbmilat fertejit danne hábmejuvvot </em><em type="italic">dainna lágiin ahte lea vejolaš ovdánahttit árvvoštallaneavttuid mat dadjet juoidá </em><em type="italic">guđe muddui lea joksan ulbmiliid” </em>(loc.cit.). Mii áigut dás čujuhit <em type="italic">vearbageavaheapmái </em>gelbbolašvuođaulbmiliin, mat huksejit konstrukšuvnna taksonomiaid birra. </p>
<p>Eará deaŧalaš momeanta OM06S:ain lea ahte buot fágain gos lea vejolaš, gokčet fágaid ođđa oahppoplánat olles oahppu vuođđoskuvlla 1. ceahki rájes 3. ceahkkái joatkkaskuvllas, nu gohčoduvvon <em type="italic">miehtagaska bisti oahppoplánat </em>. Dát deattuhan dihte oktavuođa ja oahpahusa progrešuvnna. Fágaid ođđa oahppoplánain leat čielga ulbmilhábmemat dainna lágiin ahte gelbbolašvuođaulbmilat leat hábmejuvvon láhttenosiin ja sisdoalloosiin. Dákkár ulbmilhábmen lea oktiivástideaddji vuođđodokumeanttaid áigumušain ahte galgá leat álkit ulbmilbiddji eiseválddiide geahččalit olahuvvojit go oahpahusa ulbmilat sisdoalu bokte mii lea válljejuvvon, ja organiseremiin ja metodaiguin maid skuvlaeaiggádat, skuvlajođiheaddjit ja oahpaheaddjit ealjáris ohppiiguin lea geavahan. Lea leamaš eambbo friddja skuvlla doaimmaheddjiide mearridit <em type="italic">guđe láhkái </em>dát bargu galgá dahkkot. </p>
<p>Dát vuohki hábmet oahppoplánaid lea muđui oahppoplánaovdáneami mielde maid mii leat oaidnán eará riikkain nugo Ruoŧas ja Stuorra - Britannias. Sáhttá leat ágga jáhkkit ahte dát ođđa šlájat oahppoplánat dagahit vel skuvlaeaiggádiidda ja oahpaheddjiide vel stuorát hástalusaid go ovdal, ja ahte dát earenoamážit guoská oahpaheapmái mii lea minoritehtajoavkkuid várás. Mii áigut dás cuiget bonjuvuođaide mat leat čadnon nu gohčoduvvon oahppoplána Máhttoloktema čuovvolandokumeanttaide nugo bagadallangihppagiidda, prošeaktačilgehusaide ja sullásaččaide. Buot dát leat dulkondásit, bagadallamat ja oahppoplána dárkilastimat. Eatnasat eai leat vel jorgaluvvon sámegillii ja heivehuvvon sámegiela diliide, dahje ráhkaduvvon originála sámegielveršuvnnas. Dasa lassin leat leamaš unnán lassioahppu oahpaheddjiide, skuvlajođiheddjiide ja oahpaheddjiide fáttain mat leat čadnon njulgestaga OM06S:i (Germeten 2008).</p>
<p>Oktiibuot árvvoštallat mii ahte doarjjaapparáhtta váilu. Materiálastruktuvra ja sávahahtti earenoamášgelbbolašvuohta ii leat olámuttos seamma mutto go majoritehtii. Ulbmil min evalueremiin lea árvvoštallat OM06S:a doibmiibidjama iešguhtetge skuvlaarenain lea sáhttit almmustahttit dakkár vejolaš diliid.</p>
<p>Man ollásat dát oahppoplánat leat, sáhttá maiddái digaštallat. Servodatfága vuođđooahppu lea vuođđoskuvllas, geografiija ja servodatmáhttu, ja joatkkaskuvllas lea dát fas dušše servodatmáhttu. Dás leaba geografiija ja historjá sierra fágan. Daid fágain ii sáhte dien dáfus hupmat oahppoplánaid 13-jagáš ohppui. Juste dát fágamolsun lea Theo Koritzinzky (2006) oaivil mielde duskkástuhtti ja boasttučujuheaddji ollu servodatfágaoahpaheddjiide.</p>
<p>Čuoččuhuvvot ahte servodatmáhttooassi servodatfágas sáhttá áddejuvvot čađatgaskka bisti fágan. Fágaid ođđa oahppoplánain lea dát struktuvra:</p>
<p>Dát sisdoallokomponeanttat addet fágalaš sisdoalu mainna oahppit galget bargat 13-jagi maid oahpahus bistá, seammás go obbalaš oahppoplána ja oahpahusprinsihpat dáhttot geavahit iešguđetlágán bargovugiid.</p>
<p>Diibmolohku fágas</p>
<p>Mánáidceahkki 1. gitta 7.trinn</p>
<p>Nuoraidceahkki 8. gitta10.ceahkkái</p>
<p xml:lang="smj">J1-J3</p>
<p>Gelbbolašvuođaulbmil fága 1</p>
<p>Gelbbolašvuođaulbmil fága 2</p>
<p>Gelbbolašvuođaulbmil fága 3</p>
<p>Vuođđogálggat leat searvvis buot fágaid gelbbolašvuođaulbmil ja iešguhtetge fága eavttuide. Maiddái vuođđogálggaiguin galget oahppit bargat obba áiggi 13-jagáš oahpahusas. Vuođđun lea:</p>
<p>Máhttit ovdanbuktit njálmmálaččat</p>
<p>Máhttit ovdanbuktit čálalaččat</p>
<p>Máhttit lohkat</p>
<p>Máhttit sárgut Máhttit geavahit digitála neavvuid</p>
<p>Cuigen dihte daid gelbbolašvuođasurggiid maiguin buot fágat galget bargat 13 jagi, lea ođas norgga skuvlavuogádagas.</p>
<p>Nugo mii lohkat min modeallas, leat fágalaš oahppoplánaid ulbmil- ja árvvoštallankomponeanttaid badjemearálaččat čalmmustahttojuvvon eará didákttalaš šlájaid ektui didákttalaš relašuvdnamodeallas (gč. Modealla čuoggás 4.2.2 bajábealde). Dát siskkilda ahte min prošeakta min viidáseappot barggus áigu iskat guđe láhkái dát plánastruktuvra duohtandahkko oahpaheddjiid gaskkas maid mii jearahallat. Jus mii dasa lassin guorahallat ” <em type="italic">Fága oahppoplánaid barggu </em><em type="italic">njuolggadusaid” </em>oahppiárvvoštallaneavttuid ovdánahttimii mas seamma komponeantta galget leat vuođđun ođđa oahppiárvvoštallaneavttuid ovdánahttimii, gokčet ođđa oahppoplánat čuovvovaš didákttalaš šlájaid ođđa didákttalaš relašuvdnamodeallas: Ulbmil ja árvvoštallan, ja deaŧaleamos sisdoallu. Seammás lea čállon unnán árvvoštallaneavttuid ja árvvoštallanvugiid birra ieš oahppoplánadokumeanttain, iige eambbo go lea čájehuvvon min modeallas. Mii áigut fas čujuhit našunála prošektii mii gohčoduvvo ” <em type="italic">Buoret </em><em type="italic">árvvoštallangeavahus” </em>(Oahpahusdirektoráhta 2007), mas prošeaktaskuvlla bargguiguin galget ovdánahttot čielga našunála ulbmilolaheami dovdomearkkat maid vuođđun leat fága gelbbolašvuođaulbmilat. Mii áigut maiddái máhccat dán fáddái go leat leamaš olgun jearahallame ohppiid, oahpaheddjiid ja skuvlajođiheddjiid min fealtabarggus. </p>
<p>Oahppoplánat main leat čielga ulbmilhábmemat, nappo gelbbolašvuođaulbmilat, leat hábmejuvvon dainna lágiin ahte galgá leat álkit geahččaladdat leatgo oahpahusa ulbmilat olahuvvon. Jurdda ahte oahpaheaddjit ja skuvlaeaiggádat galget leat eambbo friddja mearridit guđe láhkái dát galgá dahkkot lea muđui oahppoplánaovdáneami mielde maid mii leat oaidnán eará riikkain nugo Ruoŧas ja</p>
<p>Stuorra - Britannias. Ođastusa Máhttoloktema oktavuođas leat našunála geahččaleamit okta dain váikkuhangaskaomiin mat min skuvlapolitihkalaš eiseválddiin lea ráđđemis sáhttin dihte mihtidit skuvlavuogádaga ulbmilolaheami.</p>
<p>Dán oktavuođas leat maiddái ulbmilolaheami našunála dovdomearkan deaŧalaččat.</p>
<p>Vulobealde leat mii váldán fárrui muhtun ođđa gelbbolašvuođaulbmilovdamearkkaid servodatfágas J 1- dásis govvidan dihte guđeláhkái gelbbolašvuođaulbmilat sáhttet leat hábmejuvvon:</p>
<p>Indiviida ja servodat</p>
<p type="listitem">Oahpahusa ulbmil lea ahte oahppi galgá sáhttit</p>
<p><em type="italic">Defineret guovddáš doahpagiid čadnon sosialiseremii ja geavahit daid </em><em type="italic">iskat guđe guvlui nuoraid sosialiseren manná Sámis/Sábme/Saepmie ja </em></p>
<p type="listitem">Norggas</p>
<p type="listitem">Čilget  manne  sohkabealrollat  leat  molsašuddit  gaskal  servvodagaid  ja kultuvrraid ja digaštallat manne sohkabealrollat rivdet áiggi vuollái</p>
<p type="listitem">Rehkenastit  sisaboađuid,  plánet  ruhtageavaheami  ovtta  dállodoalus iešguhtetge neavvuid geavahemiin  ja  árvvoštallat  guđe  láhkái  seastin  ja loatnaváldin váikkuha persovnnalaš ekonomiijai</p>
<p type="listitem">Digaštallan  vuoigatvuođaid  mat  dus  leat  geavaheaddjin  ja  digaštallat geavaheaddji ehtalaš ovddasvástádusa</p>
<p type="listitem">Čielggadit bearaš-, sohka-, ja eloštanvuohkerievdamiid</p>
<p type="listitem">Čielggadit  ekonomalaš  ja  juridihkalaš  beliid  go  álgá  ovttaseallit  ja digaštallat váikkuhusaid go ovttaseallin boatkana</p>
<p type="listitem">geavahit digitála neavvuid gávdnat dieđuid kriminalitehta viidodaga birra</p>
<p><em type="italic">Norggas, ákkastit manne servodat rá </em><em type="italic">ŋggášta ja árvvoštallá gu đe láhkái </em><em type="italic">kriminalitehta sáhttá eastadit </em></p>
<p>Nugo mii lohkat d gelbbolašvuođaulbmiliin, geavahuvvojit prosessuála vearbbat dárkkuhit meahtaloasi ja oahpahusproseassaid, ovdamearkka dihte nugo <em type="italic">defineret </em>guovddáš doahpagiid, <em type="italic">digaštallat </em>vuoigatvuođaid <em type="italic">čilget </em>manne, <em type="italic">digaštallat. </em>Nu maiddái geavahuvvojit buvttadiđošteaddji vearbbat nugo <em type="italic">rehkenastit </em>, <em type="italic">čielggadit </em>, <em type="italic">geavahit </em>digitála neavvuid. Nugo vearbbat muitalit, galget oahppit čájehit dihto láhttema dahje čájehit ahte sii máhttet. Ollu ulbmiliin lea maiddái sisdoallooassi mii lea čadnon guovddáš doahpagiidda nugo identitehtii ja mánáid ja nuoraid sosialiseremii Sámis ja Norggas. Dainna lágiin eai čujut buot oahppoplánaid gelbbolašvuođaulbmilat lihka čielgasat dušše gelbbolašvuhtii. </p>
<p>Hástalus daiguin ulbmiliiguin buot doaimmaheddjiide skuvlaservodagas leat ahte dat leat <em type="italic">loahppaulbmilat </em>. Dát leat ulbmilat maid oahppit galget leat olahan go oahppu lea loahpahuvvon. Mii lohkat maiddái ahte lea Máhttoloktema áigumuš stivret gelbbolašvuođaulbmiliid, oahppobohtosiid ja loahppaárvvoštallamiid mielde. Dattetge leat ollu servodatfága gelbbolašvuođaulbmilat mat eai leat oktiivástideaddji, ja ulbmilčilgehusat atnet lihka bures beroštumi oahpahusproseassain go loahppabohtosis. Vuođđoskuvlii bealis šaddá dát liige váttisin, danne go das eai leat ulbmilat čadnon juohke áidna jahkeceahkkái dahje luohkkái. Gelbbolašvuođaulbmilat gusket dás juohke váldoceahkkái mii máksá 4., 7. ja 10 ceahkkái. Juste dát maŋemus bohciidahttá dárbbu ráhkadit báikkálaš oahppoplánaid main leat oasseulbmilat ja oahpahusulbmilat, dát oahpahusulbmilat galget doaibmat ofelažžan ja čujuhit luotta loahppaceahki gelbbolašvuođaulbmiliidda, nugo lea čilgejuvvon gihpahis </p>
<p><em type="italic">Buoret </em><em type="italic">árvvoštallandoaibma </em>(Oahpahusdirektoráhta 2007) <em type="italic">. </em><em type="bold">6.2.4 Mii lea nannejuvvon heivehuvvon oahpahusa ja oahppiváikkuheami </em><em type="bold">dáfus ođastusas OM06 -S? </em></p>
<p>Heivehuvvon oahpu birra</p>
<p>Ideaid oahppoplánain, mii máksá bajimus dokumeantta nugo NÁČ:at ja stuorradiggedieđáhusat mat ledje ođastusa Máhttoloktema vuođđun, gávdnat mii muhtun cuigehusaid dán guovtti dili birra. St.dieđ. nr. 30 (2003-2004) čujuha čuovusdutkama bohtosiidda mat gusket L97:i, ja čuoččuha ahte skuvlla stuorámus hástalus lea heivehit oahpahusa iešguhtetge oahppi oahppaneavttuide ja dárbbuide.</p>
<p>St.dieđ. nr 32:s (1998-99) sáhttit mii lohkat ahte oahppit beroštit hui unnán searvat ja leat fárus váikkuheame oahpahusplánemii, Juoga mii gehččojuvvo hui deaŧalažžan oažžut oahpahusa duođaid heivehuvvot ohppiid oahppaneavttuide.</p>
<p>Danne leat oahpahuspolitihkalaš eiseválddit dahkan liige lihkastagaid daid bajábealde namuhuvvon doahpagiid ektui.</p>
<p>Vuosttažin namuhuvvon stuorradiggedieđáhusas čujuhuvvo vuogádatrievdamii dán guovtti doahpaga ektui. Váldoággan vuogádatmolsumii lea iešguhtetge oahppi ja su oahpahusávkki vuhtiiváldin. Heivehuvvon oahpahus lea danne sihke lága ulbmil ja oahppoplánadahkosa oahppoplánadahkosa bajimus prinsihppa. Ulbmil lea stuorát oahpahusávki váikkuhangaskaomiiguin heivehuvvon oahpahusa várás.</p>
<p>Heivehuvvon oahpahusa lea váttis čađahit jus fal oahppit eai oassálastte ja váikkut iežaset oahppanprosessii go oassálastet oahpahusplánemii, čađaheapmái ja árvvoštallamii.</p>
<p>OM06S oahppoplána oahpahusprinsihpain ja oahpahusplakáhtas čuovvoluvvo dát, ja doppe boahtá heivehuvvon oahpahusa ja oahppiváikkuheami gáibádus čielgasit ovdan. Oahpahusplakáhtta ja oahpahusprinsihpat (PFO-S) galget sihkkarastit oahpahusa kvalitehta, juoga mii lea hábmejuvvon sierra ná <em type="italic">: Oahpahusprinsihpat </em><em type="italic">galget leat fárus kvaliteahta viidáseappotovdánahttima vuođđooahpahusas ja </em><em type="italic">sámegiela vuogádatlaš árvvoštallamiin skuvllas ja oahppofitnodagas. </em></p>
<p>Cealkkaoahppiváikkuheami birra čuožžu ahte ” <em type="italic">Oahppit galget sáhttit searvat </em><em type="italic">oahppu plánemii,čađaheapmái ja árvvoštallamii lága ja láhkanjuolggadusaid </em><em type="italic">rámmaid siskkobealde dán vuolde oahppoplánadagus” </em>. Heivehuvvon oahpu ja molssaevttolaš bargovugiid gáibádus oahppoplakáhtas ja nannejuvvo teavsttas mii čuovvu maŋŋil. Bajilčállagis heivehuvvon oahpahusa birra lea earret eará dát čállojuvvon: </p>
<p><em type="italic">Iešguhtet oahppái heivehuvvon oahpahusa dovdomearkan lea </em><em type="italic">iešguđelágán oahppoávdnasat, bargovugiid, oahpponeavvuid ja oahpu </em><em type="italic">organiserema ja garasvuođa molssodeapmi. Ohppiin lea iešguđetlágán </em><em type="italic">vuođđu, geavahit iešguđetlágán oahppostrategiijaid ja lea iešguđelágán </em><em type="italic">ovddosmannan našunála mearriduvvon gelbbolašvuođaulbmiliid ektui. </em></p>
<p>Nugo mii leat dulkon sitáhta, sáhttá dan čatnat didákttalaš šládjii ohppiid oahppaneavttuide dan ovddabealde namuhuvvon didákttalaš relašuvdnamodeallas.</p>
<p>Dát muitala ahte oahpahus galgá heivehuvvot iešguhtetge oahppi oahppaneavttuide. Dat cealkkagihpa sáhttá maiddái čatnat didákttalaš šládjii sisdoallu, oahppohivvodat ja oahpponeavvut ja velá bargovugiide, metodaide dán didákttalaš relašuvdnamodeallas. Duođaid lea dát oalle obbalaččat ja viidát hábmejuvvon, muhto sitáhtaid viggamuš lea organiseret oahpahusdoaimma ja bargovugiid iešguđet láhkái, ja molssodit oahpahusa oahpponeavvuid ja garasvuođa. Hámistis muittuha dát obbalaš oahppoplánaid mat oktii ledje ráhkaduvvon bargiidbellodatráđđehusas mas Gudmund Hernes lei Girko- ja oahpahusministtar. Nu leatge maiddái lagas oktavuohta gaskal unnitlohkoráđđehusa mii 1993:s almmuhii O97 ja dál OM06 obbalaš oasi ja rukses-ruoná ráđđehuskoališuvdna mii hápmii máhttoloktema oahpahusprinsihpaid.</p>
<p>Oahpahusstrategiijat namuhuvvojit sihke oahpahusplakáhttas ja čiekŋuduvvojit čuovvovaš teavsttas:</p>
<p><em type="italic">Oahpahusstrategiijat leat bargovuogi maid oahppit geavahit organiseret </em><em type="italic">iežaset oahppu. Dát leat strategiijat plánet, čađahit ja árvvoštallat </em><em type="italic">bargguset olahan dihte mearriduvvon našunála gelbbolašvuođaulbmiliid. </em></p>
<p><em type="italic">Dát siskkilda maiddái reflekšuvnna ođđa máhttu ja dán geavaheami hárrái </em><em type="italic">ođđa diliin. Buorit oahpahusstrategiijat ovddidit ohppiid oahppanmovtta ja </em><em type="italic">gálggaid čoavdit váttis bargguid maiddái viidáseappot oahpus, barggus </em><em type="italic">dahje astoáiggis. </em></p>
<p>Dát oahpahusstrategiija čilgehusa vihkkut oahppiáŋgiris skuvlla, mii máksá skuvlla mas leat čielga relašuvnnat ovddabealde namuhuvvon doaibma- ja vásihusvuođđuduvvon oahppoplánaide. Dán doahttala Engelsen (2008). Maiddái individuála heiveheapmi lea nannejuvvon Máhttoloktema ođastusas 25 proseanttain, prográmmafágaválljemis ja čiekŋudanprošeavttain.</p>
<p xml:lang="smj"><em type="bold">Prográmmafágaválljen/Oahppoválljema birra </em></p>
<p type="listitem">Prográmmafágat maid sáhttá válljet, maŋŋil  lea  namma  rievdaduvvon oahppoválljemin,  lea  ođđa  geatnegahtton  fága  vuođđoskuvlla  nuoraiddásis.  Fága galgá leat fárus sihkkarastime heivehuvvon oahpahusa ja buorideame oahppoávkki lasihuvvon  molssaevttolašvuođain,  lášmadet  sirdimiiguin  ja  eanet  ollislaš  13-jagi oahpuin.  Ulbmil  lea  geahččat  vuođđoskuvlla-  ja joatkkaoahpahusa eambbo oktasaččat.  Válljehahtti  prográmmafágat  leat  geahččaluvvon skuvlajagi 2005-06 rájes  ja  šadde  obligatoralažžanskuvlajagi 2008-09 rájes. Veahkehan dihte vuođđoskuvlaeaiggádiid hábmet báikkálaš oahppoplánaid prográmmafágaválljemii  leat ráhkaduvvon sierra njuolggadusat, earret eará čuovvovaččat:</p>
<p type="listitem">Vuođđoskuvllaid eaiggádis lea ovddasvástádus ahte ráhkaduvvojit prográmmafágaválljema  oahppoplánat,  vai  oahpahus  čađahuvvo oahppoplánaid mielde, ja ahte oahppit árvvoštallojit oahppoplánaid  ulbmiliid  vuođul.  Oassin  dán  barggus  lea áigeguovdil viežžat dieđuid ja ohcat ovttasbarggu joatkkaskuvllaiguin, báikkálaš bargoeallimiin ja  báikkálaš/regionála  ovdánahttinbirrasiin.  Čujuhuvvo  maiddái oahpahuslága  §  9-2:i  ráđđeaddima  birra  ja  kapihtal  22:i oahppolága njuolggadusain § 22-2 oahppo-  virgeráđđeaddima birra mii lea  ohppiid rievtti  birra  oažžut  oahppo-  ja virgeráđđeaddima.</p>
<p><em type="italic">Prográmmafágaid válljema oahppoplánat galget ovdánahttot </em><em type="italic">báikkálaččat gelbbolašvuođalávddiiguin ja/dahje J1 fitnofágalaš </em><em type="italic">oahpahusprográmmaiguin. </em></p>
<p type="listitem">Oahpporáhkkaneaddji  oahpahusprográmmaid vuođđun leat  prográmmasuorggit.</p>
<p type="listitem">Gelbbolašvuođaulbmiliid vuođul galgá báikkálaččat mearriduvvot sisdoallu mii lea heivehuvvon  ohppiide nuoraidceahkis ja mearriduvvot guđe láhkái fágaid oahpahus galgá organiserejuvvot.  Lea  viidáseappot  dárbbašlaš  heivehit oahppoplánaid vejolašvuođaide  ja  eavttuide  mat  iešguhtetge skuvllas leat addit  prográmmafágaválljenfálaldaga.</p>
<p><em type="italic">Ráđđehusa hutkanfihtolašvuođastrategiija oahpahusas 2004–2008 </em><em type="italic"><span type="quote">”Geahča vejolašvuođaid ja daga juoidá daiguin”</span> sáhttá leat </em><em type="italic">veahkkin oahppoplánaid ovdánahttimis ja fága čađaheamis </em>. <em type="bold">25 % bákkálaš sisdoalloválljema birra </em>25 % báikkálaš sisdoalloválljen lea maiddái ođđa elemeanta ođđa oahppoplánas </p>
<p>OM06S oahppoplánaid O97 ja O94 ektui. Ođas lea ahte skuvladoaimmaheaddjit, mii máksá oahpaheaddjit ja oahppit sin váhnemiiddisguin, sáhttet sirdit muhtun vissis diibmologu ovtta fágas eará fágii jus oahppi dárbu orru čájeheame. Sáhttá ovdamearkka dihte leat áigeguovdil jus oahppis leat buorre eaŋgalašmáhttu, muhto rahčá fas eará fágain nugo matematihkas. Nannen dihte oahppi obbalaš gelbbolašvuođa sáhttá dákkár dáhpáhusas leat ulbmilaš sirdit diimmuid eaŋgalasgielas matematihkkii. Skuvla ferte almmatge fuolahit ahte oahppit leat joksan fágalaš gelbbolašvuođa fágas mas leat váldon diimmuid. Nugo dát lea daddjon oahpahusdirektoráhta johttičállosis F-12 -06:</p>
<p><em type="italic">Skuvlaeaiggádat sáhttet earáhuhttit gitta 25 % juohke fágas sisdoalus. </em></p>
<p><em type="italic">Ulbmil galgá leat buoret ulbmilolaheapmi juohke oahppái. </em></p>
<p><em type="italic">Vejolašvuohta olahit ulbmiliid fágain mas váldojit diimmut galgá </em><em type="italic">vuhtiiváldit. </em></p>
<p><em type="italic">Galgá leat ovttaoaivilvuohta gaskal skuvlla ja váhnemiid/oahppi/oahpu. </em></p>
<p>Earret dán eai leat ráhkaduvvon njuolggadusat guđe láhkái 25 %-njuolggadus galgá čađahuvvot geavatlaččat, ja guhte vejolaš eará dilit galget vuhtiiváldot.</p>
<p xml:lang="sma"><em type="bold">Čiekŋudanprošeakta </em></p>
<p>Čiekŋudanprošeakta galgá addit ohppiide vejolašvuođa čiekŋudit sávvojuvvon oahppofágas dahje vejolašvuođa oažžut viidát gelbbolašvuođa oahppoprográmmaválljema siskkobealde</p>
<p>JK1:žis ja válljejuvvon oahpahusprográmmas JK1:žis, nu ahte oahpahusboađus maŋŋil ollašuhtton oahpahusa lea oktiivástideaddji fágaid gelbbolašvuođalávddiin. Fálaldat galgá addit buoret heivehuvvon oahpahusa ohppiid eavttuid, gálggaid ja beroštumiid vuođul ja addit ohppiide gelbbolašvuođa dahkat oahppoválljejumi ja movtta čađahit oahpu.</p>
<p>Čiekŋudanprošeakta dahká vejolažžan heivehit oahpahusa báikkálaš ealáhusaid gelbbolašvuođadárbui fága gelbbolašvuođalávddi ja oahppoplána rámmaid siskkobealde. Fitnodagat priváhta ja almmolaš suorggis sáhttet ovttas skuvllain ráhkadit oahppoplánaid maid vuođđun leat áigeguovdilis oahppoplánat iešguhtetge dásis heivehan dihte sávvojuvvon gelbbolašvuhtii. Manne skuvla galgá ovttasbargat báikkálaš servodagain ja manne ohppiin galgá leat fága prošeaktačiekŋudeapmi, čilgejuvvo dainna lágiin</p>
<p>Máhttoloktema oahpahusprinsihpain:</p>
<p><em type="italic">Heivehuvvon ovttasbargu báikkálaš ealáhus- ja bargoeallimiin sáhttá addit </em><em type="italic">ohppiide dieđuid iešguđetge bargoproseassaid birra, geavatlaš </em><em type="italic">bargovásihusa, máhtu bargoeallima birra ja leat veahkkin oahpahusa </em><em type="italic">innovašuvdnabarggus. Dieđut rievdadusaid birra mat dáhpáhuvvet </em><em type="italic">ealáhus- ja bargoeallimis, sáhttet čalmmustahttit á </em><em type="italic">ŋgiris searvamiin </em><em type="italic">ođđasitráhkadeaddji doaimmaide ja innovašuvnnain. Vásihusat báikkálaš </em><em type="italic">ealáhus- ja bargoeallimis sáhttet ávkkuhit addit ohppiide buoret vuođu </em><em type="italic">dihtomielalaš oahppo- ja virgeválljejumiide. Dasa lassin sáhttá </em><em type="italic">ovttasdoaibman veahkehit ahte oahpahus šaddá ođasmahttot bargoeallima </em><em type="italic">dárbbuid ektui. Máhttu bargoeallima organisašuvnnaid birra sáhttá leat </em><em type="italic">veahkkin ovdánahttime servodatáŋgiruššama ja demokráhtalaš searvama. </em></p>
<p>Nugo mii oaidnit das mii lea bajábealde namuhuvvon, lea maiddái čiekŋudanprošeakta oassi individuála heiveheamis nugo 25 % báikkálaš sisdoalloválljejupmi sáhttá leat. <em type="bold">6.2.5 Máhttoloktema molsašuddamat báikkálaš oahppoplánaiguin </em></p>
<p type="listitem">Deaŧalaš  oassi  oahppiváikkuheami  ja  heivehuvvon  oahpahusas lea báikkálaš oahppoplánaid ovdánahttin ja geavaheapmi. Dát addá skuvladoaimmaheddjiide vejolašvuođa lasi báikkálaš friddjavuhtii čuovvovaš njealji suorggis:</p>
<p type="listitem">Oahppoorganiseren mii siskkilda báikkálaš friddjavuođa joavkostrukturerema dáfus ja áiggi dáfus  mii lea biddjon iešguhtetge oahppi/joavkku diibmoplánii.</p>
<p type="listitem">Metodafriddjavuohta, mii siskkilda ahte oahpaheaddjit sáhttet válljet bargovugiid mat leat heivehuvvon fágastruktuvrii, fáddái dahje sisdollui vai oahppi sáhttá olahit gelbbolašvuođaulbmiliid.</p>
<p type="listitem">Stuorát friddjavuohta bargguid ja oahppoávdnasiid válljemis, mii dahká ahte oahpaheaddji sáhttá válljet guhte oahppogirjjiid dahje oahpponeavvuid oahppit galget sáhttit geavahit.</p>
<p>Stuorát friddjavuohta válljet oahpahusarena, juoga mii máksá ahte oahpahus ii dárbbaš dáhpáhuvvat siskkobealde dan maid mii gohčodit dábálaš <span type="quote">”luohkálatnjan”</span>.</p>
<p>Go juo OM06S:a lea eanas ulbmil- ja boađusorienterejuvvon, guđđojuvvo ollu eará pedagogalaš bargu skuvlaeaiggádiidda ja skuvladoaimmaheddjiide. Seammás go ahte ođđa fágalaš oahppoplánain leat unnán fágalaš bagadusat sisdoalu ja bargometodaid birra, earret vuođđogálggat ja muhtun gelbbolašvuođaulbmiliid hábmemat. Engelsen (2008) čájeha dutkamii 1960-logus mii guoská ulbmilstivrejuvvon oahppoplánaide. Dalle eai nagodan oahpaheaddjit bargat dakkár oahppoplánaid mielde almmá fidnetkeahttá bagadusa. Oahpaheddjiid rámmat ja mandáhtta šadde beare viidát. <em type="bold">6.3 </em></p>
<p xml:lang="fin"><em type="bold">OVTTALÁGANVUOĐAT JA EROHUSAT GASKAL OM06S ja </em></p>
<p xml:lang="kmr"><em type="bold">OM06. </em></p>
<p>Oahppoplána OM06S:as lea seamma struktuvra ja huksejupmi ja norgga OM06 veršuvnnas. <span type="quote" xml:lang="smj">”Sámegiella oahppoplakáhtta”</span> lea ideanttalaš dainna vástideaddji <span type="quote">”norgga”</span> earret ahte, nugo mii juo leat oaidnán, sámi veršuvnnas lea lasihuvvon sierra vuosttaš čuokkis.</p>
<p>Oahpahusa prinsihpat leat ráhkaduvvon sámi veršuvnnas, dat lea maiddái ovttalágán norgga plánaveršuvnnain14, muhto lea viiddiduvvon čuoggáiguin main sámi sisdoallu lea gessojuvvon ovdan ja čielggasindahkkon. Máhttoloktema –</p>
<p>Sámegiela oahppoprinsihpat leat ráhkaduvvon viidáseappot ovdánahttit kvaliteahta ja sihkkarastin dihte sámi skuvlla ja oahppofitnodaga vuogádatlaš árvvoštallama vuođu. Sámi skuvla ja oahppofitnodat galgá sámi giela, kultuvrra ja servodateallima vuođul hukset ja áimmahuššat ohppiid duogáža ja eavttuid girjáivuođa. Oahppu galgá nannet ja ovdánahttit sámi oahppi identitehta, gielalaš ja kultuvrralaš duogáža, oahppi máhtu ja gálggaid ja máŋggabealat ovdáneami.</p>
<p>Earret fágaid sámegiella ja <em type="italic">duodji </em>leat maiddái eanas OM06 ja OM06S fágaplánat hui ovttalágánat ja suddet belohahkii oktii. OM06S oahppoplánat fágaide leat ráhkaduvvon modifikašuvdnan, áinnas lasáhusaiguin dahje unnit rievdadusaiguin oktiivástideaddji OM06 oahppoplána fágaiguin. Lassin fágii sámegiella áigut mii, min evalueremis, atnit servodatfágaid guovddážis, ja čatnat vuođđogálggaid dán guovtti fágii. Addin dihte ovdamearkkaid dakkár lasáhusaide/rievdadusaide OM06- </p>
<p>S:as lea danne lunddolaš geahččat juste Sámegiela vuosttašgiellan, Sámegiella nubbin ja goalmmát giellan ja sámi oahppoplána servodatfágas. <em type="bold">6.4 </em></p>
<p xml:lang="fkv"><em type="bold">SERVODATFÁGA JA SÁMEGIELA VUOSTTAŠGIELA PLÁNAT </em></p>
<p>Mii áigut dás geahččat servodatfága ja sámegiela vuosttašgiela plánaid surggiid ektui fágaplánas maid mii oaivvildit leat earenoamáš deaŧalaččat sámi skuvlii ja sámi bákkálaš servodahkii.</p>
<p>Sámegiela vuosttašgiela (eatnigiela) bajimus ulbmil OM06S:as bálddastahttá sámegiella dárogielain. Sámelága mielde lea sámegiella almmolaš giella Norggas.</p>
<p>Lea maiddái ulbmil ahte sámegiella galgá seailluhuvvot ja viidáseappot ovdánahttot boahttevaš buolvvaide. Dán sáhttá nákcet, lohká plána, dainna lágiin ahte skuvla sámegieloahpuinis veahkeha <em type="italic">”ahte mánát ja nuorat sáhttet </em><em type="italic">lahttuduvvot sámi kultuvrii ja servodateallimii, gos kulturáddejupmi, gulahallan, </em><em type="italic">hámáiduhttin ja identitehta ovdáneapmi leat guovddáš elemeanttat </em><em type="italic">oahpus” </em>(OM06S: 37). Eará ambišuvdna mii plánas lea bajimus ulbmiliin, lea ahte sámegiellafága <em type="italic">”sámi kultuvrra guovddáš árvvuid áimmahuššamiin sáhttá [..]addit </em><em type="italic">luotta guđe láhkái sámi árvvut sáhttet heivehuvvot ja viidáseappot ovdánahttot </em><em type="italic">ođđa diliide ja áigái mii dađistaga rievdá” </em>(loc.cit.). Plána deattuha maiddái ahte sámegieloahpahus fertejit ovdánahttot positiiva guottut gillii. Plána deattuha viidáseappot guovttegielalašvuođa árvvu ovdánahttima, ovttas dárogielfágain, mas ulbmil lea doaibmi guovttegielalašvuohta. </p>
<p>Gelbbolašvuođaulbmilat mat leat biddjon plánii servodatfágii ja sámegillii vuosttašgiellan, muitalit maid oahppit/oahpahallit galget máhttit maŋŋil oahpu iešguhtetge ceahkis (gč. čuoggá. 4.2.3). Plána gelbbolašvuođaulbmilat leat biddjon dušše sárggisčuoggáiguin vuollefáttáide, ja bidjet organiserema, metoda ja bargovugiid báikkálaš oahppobáikkiid duohkái. Ná addet plánat stuorát doaibmanmuni báikkálaččat, stuorát válljenfriddjavuođa ja stuorát dulkonvejolašvuođaid go ovdalaš oahppoplánat leat dahkan. Sámegiela vuosttašgiela ja servodatfága gelbbolašvuođaulbmilat leat oalle viidát, muhto dattetge čielgasat.</p>
<p>Servodatfágaplánas leat biddjon gelbbolašvuođagáibádusat sihke servodatmáhttui, geografiijai ja historjái, iešguhtetge fáddásurggiiguin joatkkaoahpahussii. Plána ii leat áibbas čađačuovvu plána go bohtet sisa bienalaš fáddásuorggit joatkkaskuvllas mat eai leat sierra suorggit vuođđoskuvlaoasis plánas. Lea almmatge obbalohkái dainna lágiin ahte lea geavahuvvon seamma struktuvra vuođđo- ja joatkkaskuvlii.</p>
<p>Bajimus ulbmiliin gehččet goappašat plánat badjel riikkarájiid Sámis ja deattuha buotsámi aspeavtta. Sámit lea okta álbmot mii ássá njealji riikkas.</p>
<p>Sámi identitehta</p>
<p>Bajábealde namuhuvvon servodatfágaulbmiliin lea dát sámegiella identitehta nannen deaŧalaš. Fága galgá leat fárus addime sámi ohppiide <em type="italic">”oadjebas čanastaga </em><em type="italic">iežaset kultuvrii </em>” (OM06S: 37). Dát lea deaŧalaš jus oahppit galget sáhttit hukset máŋggakultuvrralaš gelbbolašvuođa, muhto almmá ahte oahppit dárbbašit leat ovttaoaivilis buot elemeanttaiguin eará kultuvrrain. Lea deaŧalaš ahte oahppit áddejit ja dohkkehit ahte áššiid sáhttá geahččat iešguhtetge láhkái, ja ahte áššiid sáhttá dahkat iešguđetláhkái ja ollu áddejumi horisonttaid vuođul. </p>
<p>Doahpagat <em type="italic">historjádihtomielalašvuohta ja historjjáhisvuohta </em>leat deaŧalaččat dán oktavuođas. Bøe (1995) čállá golbma áigeáigodaga birra; <em type="italic">ovddeš áigi, dálá áigi ja </em><em type="italic">boahtte áigi </em>ja oktavuođa birra daid gaskka. Historjádihtomielalašvuohta šaddá go olmmoš guorahallá maid su ovddeš dagut leat máksán boahtte áigái. Mii oaidnit dalle ahte mii ieža ráhkadit historjjá daguideametguin, ja ahte mii min leat historjádahkkit min daguideamet bokte. Dalle leat mii ožžon historjádihtomielalašvuođa. Vuostálaga dainna lea historjjáhisvuohta. Dalle eat dieđe mii maidege vássán áigámet birra, ja eatge sáhte guorahallat vássán áiggiid birra mas lea váikkuhus boahtte áigái. Mii leat dalle historjjáheamit. (Bøe 1995: 81-82). Ii leat nu ollu logenar jagiid áigi go sámi nuorat ledje juste dákkár dilis. </p>
<p>Skuvla attii unnán dahje ii guđegelágán oahppu sámi historjjás. Nuorat eai diehtán maidege historjjáset birra. Dat lei historjjaheapmi.</p>
<p>Dat ahte <em type="italic">historjá </em>ráhkada identitehta ja gullevašvuođa, gessojuvvo dávjá ovdan go lea sáhka álggolaš <span type="quote">”sisafievrredemiin”</span> historjái. Daddjojuvvo ahte dát sisafievrredeamit leat oassi historjáfága <span type="quote">”servodatšiehtadusas”</span>, fága sosiála doaibma. Dát doaibma galgá ovtta lági mielde legitimeret manne galgá geavahit resurssaid historjáfágii ja historjádutkamii. </p>
<p>Bøe dadjá historjjá ja identitehta oktavuođa dainna lágiin:</p>
<p><em type="italic">Guđe láhkái oaidná iežas odne, lea gittalaga dainna gii lei ikte, ja geanin </em><em type="italic">jáhkká iežas leat ihtin </em>2008: 9) </p>
<p>Muhto jus historjáoahpaheapmi galgá leat nu ahte dat lea identitehtaráhkadeaddji, ja jus dan háliida maiddái OM06S ahte dat galgá leat go plána lohká njuolga ahte servodatfágaoahpaheapmi <em type="italic">”galgá nannet sámegieloahpu identitehta </em>” (OM06S: 37 ja 118), ferte oahpaheapmi leat dainna lágiin ahte oahppit vásihit vássán áigi leame juoge positiivan. Muhto dalle ferte maiddái historjáčállin, árbevierut mat gessojit ovdan, leat positiiva, ja dat negatiiva árbevieruin deattuhuvvot unnit go dat positiiva. Historjáčállin ferte leat normatiiva, juoga mii dattetge sáhttá addit váttisvuođaid historjádutkama árvofriddja ideála ektui dahje ahte dát galgá bálvalit dutkama15. OM06S sáhttá áddejuvvot dainna lágiin ahte historjáčállin galgá leat normatiiva go daddjo obbalaš oasis: <em type="italic">”Oahpisvuohta ovddeš áiggi dáhpáhusaide ja buvttuide čatná olbmuid </em><em type="italic">oktii áiggi vuollái. Historjjálaš máhttu viiddida ja maiddái vásihusat bidjat </em><em type="italic">ulbmiliid ja válljet gaskaomiid boahtte áiggis[…] dákkár oahppu addá </em><em type="italic">vuollegašvuođa ja gutni dasa maid olmmoš ovdal min lea dahkan, ja bidjá </em><em type="italic">min iežamet historjjálaš ovdáneapmái”. </em>(OM06S: 25) </p>
<p>Norgga nášuvdnahuksenmuddu 1800-gaskamutto rájes, uniovdnabieđganeami rádjái 1905:s, geavahedje norgga historihkarat positiiva tiŋggaid ovddeš áiggis barggusteaset nannen dihte našunála oktasašvuođa ja norgga identitehta (vrd. Kap. 1). Historihkarat geavahedje earret eará vikiŋŋaságaid, main lei seaguhuvvon sisdoallu duohta dáhpáhusaid ektui, mas norgalaččat ledje sáŋgárat. Historihkkár</p>
<p>Lund dadjá dan ná:</p>
<p><em type="italic">Historihkarat Munch ja Sars leigga boahtán bures johtui láhčit našunála </em><em type="italic">historjjá. Sudno dagut </em><em type="italic">šadde huksengeađgin stuorra prošektii </em><em type="italic">našuvdnahuksen 19. jahkečuođis </em>2003: 50). </p>
<p>Munch ja Sars berošteigga hirbmosit vikiŋŋaáiggis mas Norga duođaid lei davviriikka stuorrafápmu. Dán áigodagas uniovdnačoavdima 1905:s gehččojuvvui dávjá eret uniovdnaáiggis Danmárkkuin, mii dávjá gohčoduvvui njeallje čuohtejagi idjan. Historjáfága ii lea nappo dušše deaŧalaš, muhto maiddái dárbbašlaš Norgga huksemis nášuvdnan ja geavahuvvui maiddái dainna lágiin go dát negatiiva ii deattuhuvvon eambbo go dat mii áddejuvvui positiivan.</p>
<p>Seamma láhkái lea maiddái skuvla sámi servodagas odne deaŧalaš doaibma, ja vejolašvuođat nannet sámi giela ja kultuvrra ja dainna lágiin nannet sámi identitehta go dáid áššiid ovdanbuktá positiivvalaš lági mielde. OM06S</p>
<p>Historjáfágaplánain leat fáttát cukcasat, álbmotmáidnasat ja muitalusaid ođđasit muitaleapmi historjjálaš sisdoaluin. Bákkálaš álbmotmáidnasat ja muitalusat gávdnojit buot sámi báikkálaš servodagain. Dát ledje áidna historjjálaš muitaleamit mat sámiin ledje vássán áiggiset birra. Boares álbmotmáidnasiid ođđasitmuitaleapmi ja ođđasitráhkadeapmi sáhttet danne leat hui buorit reaiddut nannet ovtta álbmoga identitehta. Duohtavuođadoallevašvuohta ii leat deaŧalaš.</p>
<p>Deaŧaleamos lea ahte dát álbmotmáidnasat muitaledje juoidá mii galggai leat dáhpáhuvvan sámiide gáidán vássán áiggis gos sámit besse ovdanbuktit positiiva láhkái. Dákkár tiŋggat nannejit sámi identitehta oalle ollu. (Gč. filmma Ofelaš 1987.) 10. jahkeceahki historjáplánain leat biddjon fáttát main oahppit galget guorahallat ja árvvoštallat dáhpáhusaid mat leat hábmen Sámi, ja viidáseappot guorahallá guđe láhkái servodat livččii sáhttit šaddat jus historjjálaš dáhpáhusat livčče mannan eará láhkái. Dákkár duohtavuođagarvi vuogit geahččat historjjá sáhttet leat ávkkálaččat go guoská iežamet oassinbidjamii historjái ja čilget manne áššit leat šaddan nugo leat šaddan. Dán sáhttá dahkat oažžun dihte eambbo ipmárdusa guhte faktorat stivrejit historjjá, ja soaitá earenoamážit dat ahte historjá ii leat šaddan ieš.</p>
<p>Dás áigut mii geavahit fáttá <span type="quote">”dáruiduhttinpolitihkka”</span> ovdamearkan ahte duohtavuođagarvi jurddašeapmi sáhttá leat ávkkálaš. Mo livččii servodat leamaš odne jus sámit livčče ožžon lobi ovdánahtti kultuvrraset, eallinvuogiset, gielaset positiiva ja buori láhkái, eaige boahtán dillái gos buot dat sámi dađistaga definerejuvvui juoga negatiivan? Ollu dáhpáhusain dagahii dát, nugo mii leat oaidnán 1. kapihttalis, ahte muhtumat biehttaledje sámi duogáža. Mii eat livčče ožžon dili mas sámegiella stuorra osiin sámi riddoguovlluin unnit dahje eanet jávkkai áibbas. Eatge mii livčče oažžon máŋga logemat jagi negatiiva oainnuiguin sámiid birra.</p>
<p>Oahppit áigo odne dákkár duohtavuođagarvi modeallain sáhttit jurddašit boahtte áiggi mii šaddá earálágánin go vássán áigi buot su negatiiva beliiguin sámevuođa ektui go besset geahččat ákkaid manne eiseválddit dahke nugo dahke, mii loahppaulbmil lei. Oahppit besset oaidnit ahte ovdalaš ákkasteamit ee. sosiáladarwinistalaš jurddašeami vuođul sámiid birra vuolledássáš olmmožin mii dieđusge ii leat doallevaš. Dát iešalddis áigu leat fárus nanneme sámi nuoraid identitehta odne. Sámit álbmogin eai lean nu <span type="quote">”heajut”</span> go eiseválddit oktii lohke.</p>
<p>Lea deaŧalaš oažžut ovdan ahte norgga eiseválddiin ledje válljenvejolašvuođat, ja dahke dan maid sii oaivvildedje <span type="quote">”buoremussan”</span> sámiide. Váldoulbmil lei almmatge biddjojuvvon dan ektui mii lei buoremus <span type="quote">”našuvdnii Norga”</span>. Lea danne maiddái deaŧalaš oažžut ovdan ahte maiddái sámi nuorain odne leat válljenvejolašvuođat, nugo norgga eiseválddiin lei dalle. Sámi nuorat sáhtte leat fárus hábmeme boahtte áiggi nugo nuorat ieža háliidit dán. Skuvlla bargu lea dahkat ohppiid rolla dás dihtomielalažžan.</p>
<p>Mii leat oaidnán ahte historjáfága lei deaŧalaš 1800-logus go Norga hápmi našunála identitehta. Historjáfága lea lihka deaŧalaš odne sámi nuoraide. Juste danne go sámi servodat lea leamaš, ja ain lea, huksenmuttus, lea positiiva identitehta ja sámi našunáladovddu huksen okta dain deaŧaleamos bargguin mii sámi skuvllas lea.</p>
<p>Servodatfága plána addá skuvlii dan reaiddu maid dárbbaša dahkat dán barggu.</p>
<p><em type="bold">Ovttasbargu gaskal skuvlla, váhnemiid ja báikkálaš servodaga </em></p>
<p>OM06S Sámi oahppoplakáhtas (s.32) čuožžu ahte skuvla <em type="italic">”galgá láhčit dili ahte </em><em type="italic">báikkálaš servodat váldojuvvo fárrui oahpahussii ulbmilaš lági mielde” </em>. Fáttá mat leat biddjon servodatfágaide ja sámegillii vuosttašgiellan, leat oalle konkrehta, ja moanat dain eaktudit ahte báikkálaš servodat ferte leat searvvis jus oahppit galget sáhttit oažžut oahpu báikkálaš diliin maid plána bidjá. </p>
<p>Juoigan lea odne okta dain deaŧaleamos sámi kulturdovdomearkkain. Leat measta álo juoiganlágideamit go leat báikkálaš kulturdoalut. Sámi Grand Prix lea sierra juoigan mas nuorra olbmot leat stuorra oassi sihke gehččiin ja oassálastiin gilvvuin. Eanet priváhta čoahkkanemiin leat dábálaš geavahit báikkálaš juigiid.</p>
<p>Dat addá gullevašvuođadovddu gullat soapmása rohtteme luođi, earenoamážit danne go juoigi juoigá fáttáid maiguin guldaleaddjit sáhttet identifiseret iežaset.</p>
<p>Fáttát čadnon sohkii ja fuolkevuhtii skuvlla plánain leat fárus hukseme positiiva oktavuođa gaskal báikkálaš servodaga ja váhnemiid ja skuvlla. Sohka lea ain nanus ollu sámi servodagain odne. Seamma dáhpáhuvvá go skuvla čatná báikkálaš servodaga ja váhnemiid lávgadeappot bargui maid skuvla doaimmaha go diktá ohppiid leat fárus iešguđetlágán kulturdeaivvademiin, lágidit báikkálaš ávvudemiid, fitnat oapmedáluin gos barget oktan ohppiiddoaimmaiguin ja sullásaččaiguin. Dás eai leat šat oahppit passiiva geahččit, ja oahppit eai leat šat dušše individuála oahppoproseassa, muhto dás áigut mii geahččat oahpu maiddái oassálastimin sosiokultuvrralaš oktavuođaide. (Lyngsnes ja Rismark 2007: 169.)</p>
<p>Go oahppit oidnet ahte sii sáhttet oahppat juoidá iežaset sámi bákkálaš servodagas, ahte leat positiiva tiŋggat das maid sáhttá váldit fárrui viidáseappot, ahte ovttasbargu addá sihke oahppái ja báikkálaš servodahkii juoidá, nanne maiddái dát eahpitkeahttá iešgova, sámi ohppiid sámi identitehta.</p>
<p><em type="bold">Riikkaidgaskasaš dilit </em></p>
<p>Riikkaidgaskasaš dilit leat sierra fáddá joatkkaoahpu servodatfágaplánas. Norggas lea doaimmaheaddjin riikkaidgaskasaš oktavuođas positiiva beaggin odne sámiid ektui eamiálbmogin. Seammás diehtit ahte Norga lea dahkan ollu iežas eamiálbmoga ovddas, ja lea dán dáfus ovdagovva riikkaidgaskasaččat. (Gč. Kap. 1.) Dás addá plána buriid vejolašvuođaid oažžut ovdan sámi eamiálbmotperspektiivva positiiva oktavuođas riikkaidgaskasaččat.</p>
<p>Eamiálbmogiid máilmmiráđđi (World Council of Indigenous Peoples, WCIP), lea ráđđi máilmmi eamiálbmogiidda, mii ásahuvvui 1975:s. Dás ledje sápmelaččat fárus proseassas. Earret eará válljejuvvui Nils Aslak Sara Kárášjogas eret ráđi eaŋgalashálli várrepresideantan 1981:s. Sápmelaččat ledje maiddái fárus ođasmahttime ILO konvenšuvnna eamiálbmogiid birra 1989:s. Ole Henrik Magga lei ON’ bistevaš eamiálbmotráđi jođiheaddji jagiid 2002-04. Go riikkaidgaskasaš eamiálbmotdilit geahčaduvvojit, addet bajábealde namuhuvvon dilit sámi nuoraide eambbo iešgova. Sápmelaččat leat árvvus riikkaidgaskasaččat, ja sámit sáhttet leat positiiva iešgovvan eará eamiálbmogiidda.</p>
<p><em type="bold">Báikkálaš servodaga eavttut </em></p>
<p>Okta iskkadeapmi 2000 rájes maid Sámi Ealáhus- ja Guorahallanguovddáš /</p>
<p>Samisk Nærings- og Utredningssenter(SEG)16 čađahii Sámi giellaráđi ovddas, čájeha ahte ledje golmma geardde nu ollu vuođđoskuvllat 1999-2000:s 119 mat adde oahppu sámegielas, go ledje 1981-82:s, goas ledje 42. Viidáseappot lohká</p>
<p>SEG iskkadeamistis ahte 1987-88:s ledje 177 oahppi joatkkaskuvllas mat ožžo oahpu sámegielas. 1999-2000:s lei lohku sullii 450 oahppi. (SEG: 83,89). Dán áigodagas lassánii ohppiidlohku geat ožžo oahppu sámegielas sihke vuođđo- ja joatkkaskuvllas hui garrasit.</p>
<p>Govva ii leat seamma positiiva go guoská sámegiela geavaheapmái olggobealde skuvlla. SEG:a iskkadeamis sámegielgeavaheami birra almmolaš ásahusain (stáhta, regionála, gieldda) dalá sámi hálddašanguovllus (Kárášjoga, Guovdageainnu,</p>
<p>Porsáŋggu, Deatnu, Unjárgga ja Gáivuona gielddat) čájehii ahte 43 % ásahusain vástidedje sámegillii jus váldo oktavuohta čálalaččat (SEG: 56), ja 38 ja 36 % lohke vástidit sámegillii go váldo oktavuohta njálmmálaččat resepšuvnnas dahje telefovnnas.(SEG: 60). Viidáseappot vástidedje almmolaš ásahusat ahte dušše 9 % buot skoviin gaskamearálaččat ledje sámegillii (s. 54). Muhto dás lea erohus gaskal <span type="quote">”sámi”</span> ja eará ásahusaid gos vuosttažat dieđihit ahte 50 % buot skoviin leat sámegillii. Govva lea seamma eará guovlluin maid SEG iskkai, ovdamearkka dihte iešguđetlágán fitnodagain. Dát eai leat logut sámegielgeavaheapmái. Jus mii oaidnit daid bohtosiid ovddasteaddjin sámegielgeavaheapmái olggobealde skuvlla logi jagi dás ovdal, de ii lean eará sániiguin nu ollu doarjja gávdnamis skuvlii sámegielgeavaheami hárrái báikkálaš servodagain. (Gč. Magga čuoggás 4.1.4.)</p>
<p>Mii eat leat nagodan gávdnat ođđaset iskkademiid dan birra man ollu sámegiella geavahuvvo báikkálaš servodagain. Stáhtačálli Raimo Valle Bargo- ja searvádahttindepartemeanttas dajai almmatge 2008:s ahte giellaláhka rihkkojuvvo beaivválaččat. Eiseválddit eai leat vel nagodan deavdit sámi giellalága (Sámelága) áigumušaid. (Refererejuvvon NRK:s 26/8-08. Interneahtta: Sámi</p>
<p xml:lang="smj">Váhnenfierpmádat).</p>
<p>Go dovddus olmmoš ja stáhtačálli Valle dadjá nugo son dáhká, čájeha dát ahte dilli ii leat rievdan nu ollu SEG-iskkadeami rájes 2000:s ja Magga árvvoštallamat dán birra. Dalle ii leat OM06S:as stuorát doarjja báikkálaš servodagas, go guoská sámegiela geavaheapmái go O97S:as lei. Jus lea nu, duvdiluvvo sámegiella eambbo ja eambbo ja massá saji dárogiela ektui, vaikko mii leatge ožžon giellalága ja OM06S:a plánaid ambišuvnnat leatge buorit. Lihka ferte skuvla dahkat barggus dás. Ovttasbargu gaskal skuvlla ja ruovttu/báikkálaš servodaga lea deaŧalaš čuokkis sámi skuvlla obbalaš ulbmiliin maid OM06S lea bidjan. Jus mii eaktudit ahte ovttasbargu gaskal skuvlla, ruovttu ja báikkálaš servodaga čađahuvvui oktiivástideaddji OM06S áigumušaiguin, sáhttá dát ovddidit positiiva guottuid sihke sámegiela geavaheami dáfus olggobealde skuvlla ja dasa mii lea obbalaš <span type="quote">“sámi”</span> . <em type="bold">6.5 </em></p>
<p xml:lang="deu"><em type="bold">OAHPPONEAVVODILLI </em></p>
<p>Sámi skuvlla oahpponeavvodilli ii leat goassege leamaš doarvái buorre. (Gč. čuoggá 4.1.4) Mii leat ovdal čilgen sámi skuvlla <span type="quote" xml:lang="smj">”ránesbábirskuvlan”</span>. Dasa gullá ahte oahpaheddjiin eai lean doarvái oahppogirjjit, muhto fertejedje máŋget ollu oahppohivvodaga ja ráhkadit oahppogirjjiid, gihppagiid ja eará oahpponeavvuid ieža. Lea Sámedikki ovddasvástádus ovdánahttit oahpponeavvuid sámi skuvlii. 2008 rádjái ledje unnán olbmot geat dihte ahte ledje moadde duháha oahppogirjjit mat ledje vurkejuvvon Sámedikki geallerlanjaide, girjjit maid Sámediggi ieš lea ráhkadahttán áiggiid mielde. Lea leamaš eahpečielggas sáhttá go ain geavahit girjjiid skuvllas.</p>
<p>Čakčamánus 2008:s bođii ovdan ahte Sámi joatkkaskuvllas, Kárášjogas buot matematihkkaoahpahus addo dárogillii. Skuvla ii juohkán ohppii luohkáide dađi mielde máhttego sámegiella dahje eai. Dát dahkkui resursasivaid geažil.</p>
<p>Realfágaid ossodatjođiheaddji, Arne Nystad, logai: <em type="italic">”oahppogirjjit leat liikká dušše </em><em type="italic">dárogillii, ja dat doahpagat maid oahppit ohppet fertejit sii aŋkke oahppat. </em>” (NRK </p>
<p>Sámi Radio 15/9-08.) Skuvllas váilo oahppogirjjit matematihkas sámegillii, ja danne oaivvildii Nystad ahte ii lei lihka buorre oahppat matematihkkafága dárogillii.</p>
<p>Lassin váilevaš oahppogirjjiide lea maiddái stuorra girjjálašvuođavátni mánáide ja nuoraide sámegillii. Earret muhtun spiehkastagaid eai boahtán sámi girječállit johtui girjjálašvuođačállimiin ovdal go 1960-logus. Sámi oahpponeavvuid buvttadeapmi lea vel ođđaset. Fáddábidjamis gelbbolašvuođaulbmiliid vuolde eaktuda OM06S ahte skuvllat main lea sámegieloahppu lea lihka ollu originála girjjálašvuohta ja jorgaluvvon girjjálašvuohta sámegillii go dárogillii. Muhto nugo čilgejuvvon, gávdno hui unnán dákkár girjjálašvuohta. Lea dovddus ášši ahte mánát ja nuorat šadde buoret lohkkit go lohket ollu, ja buorebut čállit go lohket ja čállet ollu. Jus ohppiin ii leat girjjálašvuohta fáhtemis, eai oaččo oahppit dárbbašlaš hárjehallama. Dát máksá ahte sámi čállingiella, maiddái girjjálašvuođaváni dihte, lea rašit dilis go norgga čállingiella. Ohppiin ii leat vejolašvuohta šaddat doaibmi guovttegielalažžan nugo Máhttolokten láhčá (gč. čuoggá 4.1 oahppoplána birra, 1997). <em type="bold">6.6 </em></p>
<p xml:lang="vep"><em type="bold">NAŠUNÁLA LÁIDESTEAMIT </em></p>
<p>Oahppoplánain eai leat dušše politihkalaš ja pedagogalaš stivrejeaddji doaimmat (gč. Engelsen 2008). Oahppoplánain lea maiddái speadjalasti rolla das mii ” <em type="italic">speadjalastá servodaga kultuvrralaš, árvo- ja ideologalaš áŋgiruššamiid” </em>(Øzerk 2006: 33). Nugo lea maiddái OM06:ain ja OM06 Sámegielain. OM06 ja OM06S:as lea seamma struktuvra ja seamma servodatfágat ja váldofáttát, muhto OM06S:as lea sámi oahppohivvodat ožžon stuorra saji. Buot fágain ja fáttáin mat leat biddjon servodatfágaplánii, leat fáttaiguin mat leat sámegiela ja báikkálaš diliid birra. </p>
<p>Sámegiela vuosttašgiela plána lea biddjon veahá eará láhkái go dárogieloahpu plána. Go juo OM06S lea dásseárvosaš plána dárogiel veršuvnnain, de lea maiddái</p>
<p>OM06S biddjon našunála fáttát maid buot ohppiin skuvllas galget leat. Dainna lágiin leat čielga našunála láidesteamit maiddái OM06Sž:as oažžun dihte sámi skuvlla dásseárvosažžan dainna dáčča, seammás go sámi skuvlla vuođđu galgá leat sámi servodat, sámi oahppoplakáhta mielde.</p>
<p><em type="bold">Árvvoštallaneavttut </em></p>
<p>Oahppiárvvoštallamis leat golbma ulbmila (Lyngsnes &amp; Rismark 2007: 116): <em type="italic">1) Čađahit árvvoštallama mii dárkkista leatgo oahppit oahppan ja olahan </em><em type="italic">dan gelbbolašvuođa mii lei oahppu ulbmil. Dát lea summatiiva </em><em type="italic">árvvoštallan ja mii dábálaččat addo árvosániiguin. Árvvoštallan sáhttá </em><em type="italic">addot dađistaga ja mearri áigái dahje loahpas. </em><em type="italic">2) Árvvoštallamat sáhttet maiddái addot sihkkarastin dihte ahte oahppit </em><em type="italic">eai doaimma fágalaš vakuumas, muhto ahte fágadássi šaddá ulbmilin </em><em type="italic">stuorát ulbmilmihtus, nugo 2004 našunála geahččaleamit. </em><em type="italic">3) Árvvoštallan sáhttá maiddái addot dássedis doarjjan ja bagadallamiin </em><em type="italic">dađistaga ohppiide, oahppoproseassas. Dát lea formatiiva árvvoštallan. </em></p>
<p>OM06S daddjo guhte summatiiva árvvoštallamat mat galget čađahuvvot ohppiin.</p>
<p>Našunála geahččalemiid sáhttá geahččat oassin dán árvvoštallamis. Oahppit galget maiddái oažžut vuođđoárvosániid mat galget ovdanboahtit dađis addon bagadallamiid ja doarjaga boađusin.</p>
<p>OM06S:as leat bajimus ulbmilat mat leat biddjon Máhttoloktema oahpahusprinsihpaide. Gelbbolašvuođaulbmiliid čilgehusas oktan vuollefáttáiguin, leat láhččojuvvon ollu formatiiva árvvoštallanvuogit. Dajahusat nugo <em type="italic">”gaskkustit </em><em type="italic">iežas vásihusat, čađahit, digaštallat, čilget, muitalit jna.,” </em>muitalit midjiide dán. <em type="bold">7. </em></p>
<p xml:lang="deu"><em type="bold">ČOAHKKÁIGEASSU </em></p>
<p xml:lang="nno"><em type="italic">Čállán Karl Jan Solstad </em><em type="bold">7.1 </em></p>
<p xml:lang="sms"><em type="bold">ÁLGU </em></p>
<p>Dát vuosttaš raporta prošeavttas <span type="quote">”Máhttolokten 2006 – Sámi árvvoštallan”</span> gokčá golbma fáddásuorggi. Vuosttažettiin álgokapihttalis viidát geahčaduvvo norgga skuvlapolitihkka sámi álbmotjoavkkuid guovdu vuosttaš skuvladoaimmaid rájes 1700-logus otná sámi oahppoplánaid rádjái. Mii oaivvildit dákkár rekapitulašuvnna deaŧalažžan sihke duogášrátnun daidda doaimmaide maid mii odne oaidnit das mot skuvla ja oahppu heivehuvvo sámi ohppiidjoavkkuide, ja sáhttin dihte dulkot daid iešguhtetge reakšuvnnaid maid dát doaibmabijut deaividit iešguhtetge birrasis, leaš dál sámi dahje dáčča. Ovdanbuktima vuođđun lea girjjálašvuohta mii lea oažžumis ja guovddáš našunála ja riikkaidgaskasaš dokumeanttat.</p>
<p>Raportta nubbi fáddá lea iešalddis Máhttoloktema 2006 Sámi (OM06S) atnui váldima rámma birra. Mot lea rollajuohku ja ovttasdoaibman leamašan guovddáš, regionála ja báikkálaš oasseváldiid gaskkas leamašan ráhkkanan muttos ođđa oahppoplána váldit atnui ja árra atnui váldin muttos? Dán fáttás leat maiddái veaháš geahčadan maid eará gaskaoamit, earret iešalddis oahppoplána – nugo oahppogirjjit, gelbbolašvuođadoaibmabijut ja báikkálaš plánabargu – lea mearkkašan dasa ahte čađahit ođđa oahppoplánadahkosa. Empiralaš vuođđun dán fáttá gieđahallamii, lea earret viiddis dokumeantaiskosiidda, semi- strukturerejuvvon jearahallamat ja ságastallamat relevánta ásahusaid ja organisašuvnnaid strategalaš ovddasteddjiiguin.</p>
<p>Prošeavtta vuosttaš raporterema goalmmát ja maŋemus váldofáttás guorahallojuvvo OM06S. Álggos go čájehuvvo makkár sadji, dahje baicca makkár váilevaš sadji, sámi gielas ja kultuvrras lei oahppoplánabargguin maŋŋel nuppi máilmmisoađi rádjái, de vuohttá ahte dađi eanet váldojuvvo sámi giella ja kultuvra vuhtii gitta vuosttaš <em type="italic">sámi </em>oahppoplána rádjái 1997:s (097S). OM06S guorahallamat dahkkojuvvojit oahppoplánaguorahallamiid obbalaš modeallaid vuođul ja go </p>
<p>OM06S buohtastahttojuvvo ovddeš 097S:in ja parallealla <span type="quote">“dáru”</span>plánain OM06:in.</p>
<p>Lassin dehálaš oahppoplánateorehtalaš girjjálašvuhtii, de dát fáddá ovdanbuktojuvvo nu vuođul ahte áigeguovdilis oahppoplánaid sisdoallu guorahallojuvvo, dalle diehttelasat vuosttažettiin ja ovddemusat OM06S.</p>
<p>Dán raporttas eai leat geavahuvvon dieđut viiddis kvantitatiiva iskosiin mat maiddái leat oassin Máhttoloktema árvvoštallamis. Min prošeavttas leat olámuttos skuvlaeaiggádiid dieđut (suohkanat ja fylkkagielddat) sámi dilálašvuođaid birra.</p>
<p>Dasa lassin leat čađahan sierra čielggadeami nu ahte oaččuimet kvantitatiiva dieđuid ohppiin, váhnemiin/ovddasteddjiin, oahpaheddjiin ja rektoriin. Dát maŋemus diehtočohkken ii leat vel áibbas geargan. Vaikko eanas oassi dan kvalitatiiva dieđuin prográmma guovtti vuosttaš čielggadeamis maid mii prošeavttas boahtit hálddašit, dál (njukčamánnu 2009:s) leat gárvásat statistihkalaš gieđahallamii, de leat válljen dahkat nu ahte boahtte raporta eanasmuddui boahtá leat huksejuvvon nu ahte das muitaluvvo čohkkejuvvon kvantitatiiva dieđuid birra. <em type="bold">7.2 </em></p>
<p xml:lang="deu"><em type="bold">NORGGA -DÁNSKA MIŠŠUVNNAS SÁMI OAHPAHEAPMÁI </em></p>
<p>Dán árvvoštallama bajitdási gažaldat lea ahte ovddida go Máhttolokten-Sámi dainna ođđa oahppoplánadahkosiin ovttaárvosaš skuvlla ja oahpaheami sámi álbmotjoavkkuide Norggas. Doahpagat nugo <em type="italic">ovttaárvosašvuohta </em>ja <em type="italic">ovttaárvosaš </em>skuvla eai boahtán Norgga skuvlla stivrendokumeanttaide ovdal 1987 vuođđoskuvlla Minsttarplána mielde (M87), ja ulbmilparagráfa bođii easkka 1998 </p>
<p>Oahpahuslágain. Stuoradiggedieđáhusas <em type="italic">Mot rikare mål </em>(St. dieđáhusas nr. 28 (1998-199) nannejuvvo ahte buot mánáin galgá leat <em type="italic">ovttaárvosaš ja heivehuvvon </em><em type="italic">oahpaheapmi </em>beroškeahttá earret eará das makkár <em type="italic">sosiála stáhtusa, vuoiŋŋalaš ja </em><em type="italic">kultuvrralaš duogáš lea ja guđe guvlui gullá. </em>Viidáset deattuhuvvo ahte <em type="italic">ovttaárvosašvuođaprinsihppa </em>ii mielddisbuvtte <em type="italic">seamma </em>fálaldaga buohkaide, muhto <em type="italic">ovttaárvosaš </em>fálaldaga dan ládje ahte <em type="italic">vuođđun galgá leat dat maid mánát ja </em><em type="italic">nuorat máhttet </em>, juoga mii gáibida sihke <em type="italic">ovttaskas heiveheami </em>ja <em type="italic">báikkálaš </em><em type="italic">máŋggabealatvuođa. </em></p>
<p>Filosofalaččat ja politihkalaččat <em type="italic">ovttaárvosašvuohta </em>mearkkaša ahte juohke indiviidas ja juohke joavkkus lea seamma árvu ja seamma riekti bálvalusaide ja suddjemii servodagas. Buohkat galget maiddái seammaládje sáhttit váikkuhit ovdáneapmái mii lea buoremussan alcceseaset, iežaset jovkui ja stuorát servodahkii. Nu áddejuvvon, lea<span type="quote">“ Ovttaárvosašvuohta”</span>, dábálaččat dohkkehuvvon min servodagas ulbmilin ja áigumuššan. Gažaldat lea mot dán ovttaárvosašvuođa galgá ovddidit, ja min oktavuođas, mot skuvla galgá ovddidit dakkár ideála. Nu ii leat álohii leamašan. </p>
<p>Dáčča skuvlla árra áiggis, váikko sámi álbmot lei dat vuosttaš joavku Danmárkkus - Norggas masa duohtavuođas heivehuvvui skuvla, de lei guhkkin eret nu ahte okta sápmelaš indiviidan dahje sápmelaččat joavkun ledje ovttaárvosaččat eará ássiiguin. Sis lei primitiiva osku ja giela dáfus, de dat ii gal lean áktánas jus jurddašii vuoiŋŋalaš ovdáneami birra. Nidarosa bisma, Schønheyder, čálii birrasiid 1800 logus ahte sámegiella lei”... aldeles ubrugt og uvant til aandelige Ideer<span type="quote" xml:lang="nob">“ja lei “...indskrænket til de sandselige og faa Ting hvormed disse uoppdragne Mennesker i deres indskrækede Bruk av Naturen og Menneskelighedens Kræfter, behjelpe sig”</span> (NÁČ 1985:14:47 mielde). Dánska–Norgga ovddasteddjiin ja maŋŋel Norgga elihtas17 unno dađi mielde dakkár, oažžu dadjat, hui <span type="quote">“oktageardánis”</span> dulkojumit sámi eallinvuogis, kultuvrras ja gielas. Muhto sihke geográfalaš ja antropologalaš fágagirjjálašvuohta, politihkkárat ja ámmátolbmot ja olbmot gaskaneaset dábálaččat máinnašedje negatiivvalaččat sámiid birra guhkás 1900-logu rádjái.</p>
<p>Norgii nuorra ja fámohis stáhtan lei dehálaš nannet našunála beali ja bidjat fuomášumi buot dáčča guoskevaš beallái, ja dalle šadde eará álbmotjoavkkut, sámit ja kvenat davvin áittan, earenoamážit go historjjálaččat ledje dáppe rájit ránnáriikkaide ođđasepmosat ja unnimusat sajáiduvvan. Sosiáladarwinisma,</p>
<p>Darwina servodatdilálašvuođaid evolušuvdnaoahpu applikašuvdna, lei nanus 1800-logu loahpas ja guhkás 20. jahkečuohtái. Dát rávdnji atti juogalágan dieđalaš duođašteami dan oidnui ahte sámit, belohahkii eará álbmotjoavkkut, eai gula oarjeeurohpálaš ráđđejeaddjikultuvrii, ahte ii leat seamma dásis oskudoaimmaheami, servodatorganiserema, ealáhusheiveheami, giela ja kultuvrra dáfus. Dasto ledje olu ákkat dasa ahte norgga stuoraservodat berrii <span type="quote">“veahkehit”</span> sápmelaččaid nu jođánit ja litnásit go vejolaš min alladeappot sivilisašuvdnii. Garra ja konsekveanta skuvlapolitihkka šattai dehálaš reaidun dan oktavuođas.</p>
<p>Giellainstruksa mii ilmmai 1880:s, ja mii formálalaččat lei fámus 1959 álbmotskuvlalága rádjái, nannii maiddái ahte sámegiella ii galgga geavahuvvot skuvllas dahje stáhtainternáhtas, earret go lei <span type="quote">“áibbas dárbu dan dahkat”</span>.</p>
<p>ON 1948 olmmošvuoigatvuođajulggaštus, mii deattuha ahte buot olbmot leat riegádan friddjan ja seamma olmmošárvvuiguin ja vuoigatvuođaiguin, gaskariikkalaččat markere ahte oaidnu obbalaččat jorggiha minoritehtaid ektui.</p>
<p>Dasa lassin Norga searvá nanu gaskariikkalaš konvenšuvnnaide mat earenoamážit leat vuoigatvuođaid ja našunálastáhta geatnegasvuođaid birra álgoálbmogiid ektui (álgosaččat – <span type="quote" xml:lang="eng">“indigenous people”</span>). Mii fertet oaidnit moaddelot maŋemus jagi ovdáneami dakkár konvenšuvnnaid vuođul ja go sámit dohkkehuvvojedje álgoálbmogin. Dát guoská Vuođđolága (1988)lassiparagráfii sámiid vuoigatvuođaid birra, dat guoská ásahusaid ilbmame nugo Sámediggái (1989) ja</p>
<p>Sámi allaskuvlii (1989) ja min oktavuođas, buot deháleamos, dat guoská 10-jagi vuođđoskuvlla 1997 oahppoplánadahkosa sámi oahppoplánaide ja dál</p>
<p>Máhttoloktema 2006 Sámi (OM06S) Oahppoplánii. Álgoálbmogin sámiin lea vuoigatvuohta suodjalit ja viidáset ovdánahttit iežaset gielaid ja kultuvrra muđui, ja našunálastáhtas lea geatnegasvuohta láhčit, ekonomalaččat ja organisatuvrralaččat, vai dát álgoálbmotvuoigatvuohta ollašuvvo.</p>
<p>Stuoraservodaga oainnut ja dagut sámiid ektui olu maŋŋelii nuppi máilmmisoađi, leat čuozahusaid dagahan. Minoritehtajoavkku miellahtut geat guhkit áigge leat gullan ahte sin eai ane olu árvvus, ahte sin giela ii sáhte geavahit reaidun vuoiŋŋalaš doaimmaide ja dat lea hehttehussan sin geavatlaš eallimii, ahte sin eallinvuohki lea oktageardán j.v., sáhttet oaivvildit iežaset, iežaset giela jnv. birra seammaládje. Dakkár oktavuođas fertet oaidnit daid ollu sámi váhnemiid, earenoamážit sámi báikkážiin gos muđui lea dáčča ja dáruiduhttojuvvon ássan, mat dahke visot vai sin mánát galge oahppat dárogiela, muhto geat maiddái dahke visot vai sin mánát <em type="italic">eai </em>galgan oahppat sámegiela18. </p>
<p>Go dasto nu ollu maŋŋel ilbmet jurdagat dan birra ahte sámegiella ja sámi kultuvra lea dehálaš ja mávssolaš, ja dan sáhttá dasalassin maiddái árvvosmahttit ja geavahit skuvllas, de dat jorbbodahttá ollugiid ja sáhttá leat riidovuložin sihke gaskal sámiid ja <span type="quote">“dáččaid”</span> sámi báikkálaš servodagain, gaskal sámi joavkkuid ollugiidda persovnnalaččat.</p>
<p>Norgga sámit, mat árbevirolaččat ásset Várjjagis Engerdalii Hedemárkkus, lea hui girjás joavku ássanstruktuvrra ja fidnoheiveheami dáfus, ja gielalaččat gullet iešguđet suopmanjoavkkuide, belohahkii leat nu stuora erohusat ahte lea sáhka iešguđet gielain. Dáruiduhttima dahje assimilašuvnna dássi rievddada ollu. Dasa lassin gávdnojit hálddahuslaččat guokte suohkanmálle; dat mat leat klassifiserejuvvon sámi guovlun/hálddašansuohkanin, oktiibuot gávcci suohkana, ja buohkat earát mat eai leat nu, muhto gos maiddái sáhttet orrut sápmelaččat. Buot dát leat dilálašvuođat mat dagahit stuora hástalusaid dan dáfus ahte láhčit dili <span type="quote">“sámi skuvlii”</span> oahppoplánaiguin ja doaibmabijuiguin muđui.</p>
<p>Ahte guokte min golmma sámi giellajoavkkus leat hui unnit, ja ahte nubbi dain smávva joavkkuin, lullisámegiella, lea geográfalaččat hui bieđgguid, buvttiha stuorra gáibádusaid organiseremii ja resurssačatnamii. Prinsihpas leat buot dát sámi gielat ovttaárvosaš gielat maid sámi álbmotjoavkkut eamiálbmogin lea riekti doalahit ja viidáseappot ovdánahttit, juoga masa našunálastáhtas lea geatnegasvuohta láhčit dili. Muhto hástalusa leat hirbmat stuorrát. Ealáskahtti giela mii ii geavahuvvo, dahje geavahuvvo hui unnán beaivválaš humadeamis, ii leat álkis bargu, jus obanassiige vejolaš.</p>
<p>Mii leat dás geahččalan addit duogáža dasa ahte mis leat doahpagat sámi skuvla ja sámi oahppoplánat maŋŋil go sámi giella ja kultuvra 200 jagi áigodaga badjel juogo lei njulgesta geahččaluvvon jávkaduvvot dahje goittotge definerejuvvon eahpeguoskin norgga skuvlii. Mii leat viidáseappot čujuhan man iešguđetlágánat sámegieljoavkkut geaid várás sámi skuvla ja sámi oahppoplána galgá čađahuvvot leat gielalaččat, geográfalaččat ja formálalaččat hálddahuslaččat. Dán sámi máhttoloktema árvvoštallanbarggus mas mii dál addit vuosttaš raportta, vuhtto máŋggabealat, ja belohahkii rašes, konteaksta mas bargu dahkkojuvvo. <em type="bold">7.3 </em></p>
<p xml:lang="fin"><em type="bold">OM06S ÁLGGAHEAPMI – OASSEVÁLDIT, ROLLAT JA </em></p>
<p><em type="bold">GASKAOAMIT </em>1. oasseprošeavtta vásáhusat ná guhkás guđe láhkái iešguhtetge hálddašanorgánat ja – dásit leat ráhkkanan váldit atnui OM06S:a, ja 2. oasseprošeakta, mot iešguhtetge gaskaoapmi lea váikkuhan ođđa oahppoplána atnui váldimii, raporterejuvvojit dás ovttas. </p>
<p>Oktiivástideaddji riikkaidgaskasaš konvenšuvnnaiguin eamiálbmogiid vuoigatvuođa mielde, ideálalaččat, ieža áimmahuššat oahpuset, leat Sámedikkis deaŧalaš barggut hábmet ja čađahit sámi skuvlla. Lea ovdamearkka dihte</p>
<p>Sámedikki ovddasvástádus OM06S:a siskkobealde ovdánahttit sámi fágaplánaid vuođđoskuvlii ja sámegiel oahpaheapmái ja earenoamážit sámi fágaide joatkkaoahpu siskkobealde. Seamma áiggis lea stáhtas fylkkamánniid bokte bearráigeahččanovddasvástádus, ja bagadusovddasvástádus, suohkaniid ja fylkkagielddaid ektui. Viidáseappot lea 1998 oahpahuslága ja OM06:a bokte heivehuvvo nu ahte skuvlaeaiggádat ja skuvllat galget čuožžut friddjabut go ovdal hábmet skuvlafálaldaga iežaset sierra dárbbuid ja eavttuid vuođul. Leat láhkamearriduvvon rievttit ja standárdagáibádusat mat galget leat deháleamos stivrenreaiddut.</p>
<p>Daid ollu iešguđetlágán oasseváldiid geažil main leat muhtun muddui oktasaš barggut ja stivrenriekti Máhttoloktema sámi čađaheami ektui, leat mii válljen bidjat <em type="italic">governance- </em>perspektiivva (<span type="quote" xml:lang="fin">”ovttasstivrenperspektiivva”</span>) guorahallat daid proseassaid mat leat jođus atnui váldima barggu oktavuođas. Dát siskkilda ahte doaimmaid ovdánahttin ja mearrideapmi, dáhpáhuvvá šiehtadallamiiguin ja ságastallamiin, áinnas fierpmádagaiguin, gaskal iešguhtetge oasseváldiid main leat muhtun muddui eahpečielga, eahpestabiila ja lávgalaga rollat ja barggut. Jus ovdánahttin galgá dáhkkot ja stivrejuvvot dakkár prinsihpaid mielde, de dát eaktuda luohttevašvuođa ja rabas kanálaid gaskal doaimmaheddjiid nu ahte doaimmaheaddjit sáhttet ovttasbargat doaimmaid ulbmiliid vuostá mat áddejuvvojit oalle ovtta láhkái. Lea deaŧalaš viidáseappot čuovvoleamis gávnnahit leat go <em type="italic">governance </em>-stivrema eavttut doarvái olahan láhkái, ja mii vejolaččat hehtte viiddis searvama ja lassi ovttasdoaibmama ja ovttasbarggu dásiid ja ásahusaid rastá. </p>
<p>Sámedikki bargu ovdánahttit oahppoplána Máhttoloktema mielddisbuvttii lossamiella ollu sivaid geažil. Sámedikki mandáhta hilljánis čielggadeapmi, lei okta; guovtteoaivilvuohta Oahpahusdirektoráhtain dili hárrái <span type="quote">”dáčča”</span> ja sámi plánaid gaskka, lei nubbi; hui oanehis áigi gaskal sámi plánaid dohkkeheami ja atnui váldima áiggi, lei goalmmát sivva dákkár duskkástuvvamii.</p>
<p>Sámediggi hálddaša iešguđetlágan doarjjaortnegiid nugo giellamovttiidahttinsti-peanda ohppiide geain lea sámegiella joatkkaskuvllas, gelbbolašvuođalokten-stipeanda oahpaheddjiide geat oahpahit sámegillii/sámegielas ja gaskaoapmeortnet oahpponeavvodahkamii. Sámediggi lea ráhkadan strategalaš plána maŋemus doibmii.</p>
<p>Sámediggi vásiha muhtun vahágis váikkuhusaid O97S:a nuppástusas OM06S:i.</p>
<p>Čuoččuhuvvo ahte ovdabarggut ovdal OM06S atnui váldima eai lean doarvái buorit. Dát lea dagahan ollu váttisvuođaid sihke vuođđoskuvllas ja joatkkaoahpus mii earret eará guoská dillái gaskal fágaid dárogiella ja sámegiella, ja gaskal sámegiela nubbingiellan ja sámegiela vierisgiellan joatkkaskuvllas. Ahte O97S-fága <span type="quote">”sámi giella ja kultuvra”</span> lea váldon eret OM06S oahppoplánas, láiden dihte eanebuid sámegillii nubbingiellan, lea ollu ohppiid dáfus dagahan ahte sii leat válljen eret sámegiela.</p>
<p>Sámediggi galgá bagadallat skuvlajođiheddjiid OM06S:a ektui, muhto ii leat makkárge bagadanriekti suohkaniid ektui ovdamearkka dihte doarvái oahppogirjjiid oastima hárrái. Ahte fágapedagogalaš gelbbolašvuohta suohkandásis lea hui molsašuddi skuvlastivrra ja skuvlahoavdda heaittiheami maŋŋil 1992 gielddalága olis, vádduda gova. Dilli dahká áigeguovdilin stivret <em type="italic">governance </em>-prinsihpain. </p>
<p>Finnmárkku, Romssa ja Nordlándda Fylkkamánniin leat deaŧalaš láidestan - ja bearráigeahččobarggut suohkaniid ektui go guoská suohkaniid ovddasvástádussii ahte oahppit, gos ihkinassii dál ležžet riikkas, galget oažžut dan oahpahusa sámegielas dahje sámegillii maid sii sáhttet gáibidit lága mielde. Lea čielga oaidnu ahte suohkanlaš máhttodássi ohppii rivttiid birra oažžut sámegieloahpu lea heajut, ja diehtodárbu stuorát, mađi guhkkelii lulás boahtá ja mađi guhkkelii eret daid sámi árbevirolaš ássan- guovlluin boahtá. Dat golbma davis fylkkamánni hálddašit sámegieloahpu doarjjaortnegiid fylkkaideaset siskkobealde, ja Finnmárkku </p>
<p>Fylkkamánni dasa lassin ortnega olles riikka várás lulábealde Nordlándda, doarjjaortnet hálddašansuohkaniid várás ja nubbi eará suohkaniid várás.</p>
<p>Sámegieloahppu váidojuvvo unnán Fylkkamánniide. Almmatge registrerejuvvojit váttisvuođat diibmojuoguid hárrái, earenoamážit olggobealde hálddašanguovllu, ja ahte ollu oahppit main lea sámegieloahpahus vuođđoskuvllas gáhččet eret go molsot joatkkaohppui.</p>
<p>Stuorra oassi sámegieloahpahusas olggobealde hálddašansuohkaniid dáhpáhuvvá gáiddusoahpahussan mas Finnmárkku Fylkkamánnis lea ovttastahttinovddasvástádus davvisámegiela hárrái, Nordlándda Fylkkamánnis lullisámegiela hárrái ja Árranis fas julevsámegiela hárrái.</p>
<p>Fylkkamánnit leat bidjan olu návccaid hukset studioid iešguđet guovddážiidda ja rusttegiid háhkat guoskevaš skuvllaide. Maŋemus moatti jagis lea lohku vuođđoskuvllaohppiin geat válljejit sámegiela, ja dalle dávjjimusat nubbingiellan, njiedjan Finnmárkkus ja Romssas, muhto lea čielgasit lassánan Nordlánddas.</p>
<p>Suohkanat main ii leat leamašan sámegieloahpaheapmi, dárbbašit hui olu bagadallama.</p>
<p>Fylkkamánnit geain lea ovddasvástádus sámegiel oahpaheapmái, leat bissovaččat fárus máŋgga fierpmádagas/čoagganemiin sámi oahpaheami birra mii lea guovtti beaivásaš čoahkkin masa oassálastet Finnmárkku Fylkkamánni, Sámediggi ja Sámi allaskuvla, Finnmárkku ja Romssa suohkaniid rádjesuohkanfierpmádat mat leat hálddašanguovllu olggobealde (guoská Romssa ja Finnmárkku fylkkamánniide) ja searvá ovttasbargočoahkkimiidda gaskal Nordlándda, Romssa ja Finnmárkku fylkkamánniid, Sámedikki ja Sámi allaskuvlla gos maiddái Davvi-Trøndelaga</p>
<p>Fylkkamánni maŋemus áiggis lea váldojuvvon fárrui. Dasalassin deaivvadit golbma davimus fylkkamánni jahkásaččat vástideaddji Suoma ja Ruoŧa hálddašandásiiguin.</p>
<p>Fylkkamánni šaddá dehálažžan <em type="italic">governance- </em>prinsihpa stivrema doaimmaheami ektui dan geažil go sus leat ollu barggut go lea informánta (gaskkusta dehálaš signálaid) bagadalli, vuojeheaddji, dárkkistanásahus/kvalitehtadárkkisteaddji ja hálddaša doarjjaortnegiid suohkaniid ektui, go lea gulahallanlađasin gaskal báikkálaš ja guovddáš dási, doaibmá ovttasteaddjin gaskal gelbbolašvuođabirrasiid ja fylkka/suohkaniid j.v.. Orru váttisvuohtan ahte guovddáš ulbmilat, višuvnnat ja signálat eai álohii leat doarvái čielgasat, ahte lea munni dulkot daid máŋggaládje, mii dasto dagaha ahte skuvllat ja suohkanat eai vuorut seammaládje ja čađahit dan iešguđetládje. Joatkevaš árvvoštallanbarggus lea dehálaš geahčadit vuđoleappot diekkár dilálašvuođaid. </p>
<p>Lea skuvlaeaiggáda, suohkana ja fylkkagieldda ovddasvástádus ahte vuođđoskuvlla ja joatkkaoahpahusa oahppit ožžot dan sámi oahpaheami maid sis lea riekti oažžut.</p>
<p>Prinsihpas lea skuvlaeaiggát iežas skuvllaiguin friddja das mot vállje organiserema ja bargovugiid, muhto láhčin ferte leat seamma go mii sámi oahppoplakáhta vuosttaš čuoggás daddjojuvvo, mii mearkkaša ahte oahpaheamis galgá leat buorre kvalitehta ja dat galgá<span type="quote">“... atnit sámi giela, kultuvrra ja servodateallima vuođđun”</span>.</p>
<p>Eaiggátvuođa njuolggadusas spiehkastit dat guokte sámi joatkkaskuvlla Kárášjogas ja Guovdageainnus ja sámi vuođđoskuvlla Árbordes. Dáin skuvllain leat sierra stivrrat mat leat stáhta vuollásaččat, ja Málatvuomi ja Snoasa sámeskuvllaid ges jođihit daid gullevaš ruovttusuohkanat.</p>
<p>Earret dan guovtti sámi skuvllas, de addojuvvo sámegiel oahpaheapmi oktiibuot 27 joatkkaskuvllas; vihtta Finnmárkkus, guhtta Romssas, logi Nordlánddas ja ovtta</p>
<p>Davvi-Trøndelaga skuvllas ja njeallje Lulli-Trøndelagas. Min ságastallamiid vuođul Finnmárkku, Romssa ja Nordlándda fylkkagielddaiguin sáhttit čujuhit dáidda áššiide: - Buot golbma fylkkagieldda váldet duođalažžan ovddasvástádusa joatkkaoahpahusa sámi oahpaheapmái. Nordlánda lea ásahan ovttasbarggu</p>
<p>Hedemárkku ja trøndelaga fylkkaiguin lullisámegiela dáfus. Romsa lea čalmmustahttán ahte ii oktage oahppi galgga guođđit joatkkaoahpahusa nu ahte ii máhte sámi dilálašvuođaid birra. Finnmárku deattuha ollislaččat geahččat sámegiela ja eará fágaid oahpaheami. Finnmárkku fylkkagielda lea njunnošis ásahit fierpmádaga gaskal oahpaheddjiid geat oahpahit sámegiela. Nordlánddas, gos gávdnojit oahppit buot golmma sámi giellavariánttaide, sáhttet oahppit geat lohket sámegiela ohcat fylkkas giellastipeandda. - Finnmárkku ovcci joatkkaskuvllas mat addet sámegiel oahpaheami, gávdno viđa skuvllas sámegiel oahpaheaddji. Romssas ja earenoamážit</p>
<p>Nordlánddas de olu sámegiel oahpaheapmi addojuvvo gáiddusoahpaheapmin Ráissa joatkkaskuvllas. Oahppit guđa Romssa skuvllas ja guovtti Nordlándda skuvllas ožžot dakkár oahpaheami, oktiibuot sullii 60 oahppi. - Sámegiela vuoruheapmi Romssas ja Nordlánddas lea mielddisbuktán ahte eambbo oahppit váldet dakkár oahpaheami. Eatnasat dárbbašit álgooahpaheami danin go sis váilu, dahje lea hui heajos, ovdamáhttu. - Diibmoteknihkalaš sivaid geažil lea álkimusat joatkkaskuvllas organiseret sámegieloahpaheami amasgiellan, muhto ruovttoluottamáksinortnet lea dalle heajut go dat mii lea go jus sámegiella lea vuosttaš- dahje nubbingiellan. Dán atnet leat váttisvuohtan. - Earenoamážit Finnmárkkus raporterejuvvo ahte ollugat heitet sámegieloahpaheamis, dat guoská ovddemusat fidnofága ohppiide.</p>
<p>Vuođđoskuvlla skuvlaeaiggádiid dáfus fertet earuhit gaskal skuvlaeaiggádiid sámi hálddašanguovllu siskkobealde ja olggobealde. Mii leat čađahan jearahallamiid ja ságastallamiid golmma hálddašansuohkaniin, Kárášjogain, Divttasvuonain ja</p>
<p>Snoasain. Dát leat hui iešguđetláganat. Davvisámi Kárášjogas, dehálaš sámi váldoguovllus ja leamašan hálddašansuohkanin dan rájes go Sámelága ortnet bođii 1987:s, sámit leat čielgasit eanetlogus, sullii 90% hupmet sámegiela suohkana sullii 3.000 ássis. Julevsámiid logu lea váttis meroštallat Divttasvuonas, gos orrot sullii 2000 olbmo ja mii lea leamašan hálddašansuohkanin 2006 rájes, muhto sáhttet leat gitta 25% olbmo geat atnet iežaset leat julevsápmelažžan, veaháš unnibut geat máhttet odne giela. Snoasa bođii fárrui hálddašansuohkanin 2008:s, ja dáppe dahká álbmoga lullisámi oassi sullii 5% badjelaš 2.100 ássis. Go suohkanat leat nu iešguđetláganat , de áigut mii čoahkkáigeasus dušše váldit ovdan muhtin gávdnosiid mat leat earenoamážat iešguđet suohkanii.</p>
<p>Kárášjogas lea dušše okta mánáidskuvla ja okta nuoraidskuvla, juo dadjat seamma báikkis ja oktasaš rektoriin. Lea guovttedását gieldda gos rektoris leat ollu hálddašanbarggut mat muđui gullet gielddahálddahussii. Gielddahálddahusas lea skuvlaovddasvástideaddji olmmoš 50% virggis. Dan dáfus lea Máhttoloktema áigumuš ollašuvvon ahte skuvladásis lea stuorát ovddasvástádus. Maŋŋel 097S ilbmama lea dahkkojuvvon viiddis báikkálaš oahppoplánadagus, mas <span type="quote">“guovttegielalašvuođaplána”</span> lea guovddážis. Plánain galgá álkibut realiseret</p>
<p>OM97S vástideaddji oahppoplakáhta mielde. Oahpponeavvodilli árvvoštallojuvvo leat váttisin, sihke sámegielas ja eará fágain, juoga mii lea dagahan ahte OM06S atnui váldin lea leamašan dárbbašmeahttun njoahci. Go oahpaheapmi 2006 rájes jođihuvvui guovttegielat ja čielga sámeklássain OM06S mielde, de váhnemat vuosttildedje go oaivvildedje ahte sin mánát eai oaččo doarvái čeahpit dasa ahte čuovvut oahpaheami sámegillii. Dál oahpahuvvo klássain dárogillii dahje iešguđet ahkásaččat seamma klássas modealla mielde (ahkeseaguheapmi). Kárášjogas ii leat váttisvuohta gávdnat oahpaheddjiid geain leat buorre sámegiel máhttu, muhto formálalaš gelbbolašvuođadássi berre bajiduvvot máŋgga fága ektui jus oahpaheapmi OM06S mielde galgá šaddat áibbas buorre.</p>
<p>Divttasvuotna geavahišgođii OM06S buot ohppiide 2006 čavčča rájes.</p>
<p>Julevsámegiella ja julevsámegilli oahpahuvvo guovtti dan njealji skuvllas.</p>
<p>Oktiibuot lea 60 oahppis sámegiella, sullii bealis leat dat vuosttašgiellan.</p>
<p>Rektorgoddi doaibmá fierpmádagas ja ovttasbargá lávgalagaid earret eará báikkálaš oahppoplánaid ja gealbobajidan doaibmabijuid bokte maiguin čovdet váttisvuođaid mat gullet OM06S duohtandahkamii.</p>
<p>Ájluovtta skuvla lea resursaskuvlan julevsámi oahpponeavvuid ráhkadeapmái ja</p>
<p>Sámediggi lea dasa juolludan resurssaid dán bargui. Suohkan fállá ovttas RKK</p>
<p>Ofoteniin19 oahppofálaldaga sámi kulturmáhtus, muhto orru váttisin boahtteáiggis sihkkarastit doarvái oahpaheddjiid geain lea formálalaš julevsámi giellagelbbolašvuohta. Mihtilmas váttisvuohta barggus ahte oažžut ohppiid šaddat doaibmi guovttegielagin, lea ahte ollu dáin ohppiin gullet dáčča ovttagielat ruovttuide. Suohkan árvvoštallá positiivan ahte Nordlándda Fylkkamánni lea ožžon formálalaš ovttastahttin- ja ovdánahttinovddasvástádusa julevsámegillii.</p>
<p>Snoasas mii easkka šattai hálddašansuohkanin 2008:s, leat maiddái vásáhusat</p>
<p>OM06S:in <span type="quote">“dábálaš”</span> suohkanin mas leat sámi oahppit. Snoasa lea maiddái guovttedásátsuohkan, nu ahte lea oanehis geaidnu suohkanlaš jođiheddjiin suohkana njealji skuvlla jođiheddjiide. Okta dain lea Åarjel-saemiej skuvla</p>
<p>Snåasesne (Snoasa Sámeskuvla) mii 1968 rájes šattai nubbin lullisámi internáhttaskuvlan riikkas. Dál háliidit eanas lullisámi váhnemat ahte sámi oahpaheapmi galgá dahkkojuvvot dan skuvllas gosa oahppit geográfalaččat gullet.</p>
<p>Suohkanis leat 30 oahppi geain lea sámegiel dahje sámegillii oahpaheapmi, sullii bealli sis lea sámeskuvllas. Sámeskuvlla ulbmil lea ahte oahppit galget šaddet doaibmi guovttegielagin. Sámeskuvla lea muđui resursaskuvlan lullisámi oahpaheapmái, earret eará lea das ovddasvástádus gáiddusoahpaheapmái ohppiide geat gullet eará suohkaniidda. Hálddašansuohkanin čuvvot buot suohkana oahppit</p>
<p>OM06S, muhto váldá áiggi oažžut buot fágaid sisdoalu áibbas oktiivástidit sámi oahppoplánain. Leat ráhkaduvvon báikkálaš oahppoplánat fágaide duodjái ja musihkkii. Adnojuvvo váttisvuohtan ahte ohppiin geain lea sámegieloahpaheapmi, gártet eanet diimmut go eará ohppiin. Politihkalaččat ja hálddahuslaččat árvvoštallojuvvo lasihit maiddái eará ohppiin diibmologu nu ahte buohkat ožžot seamma diibmologu. Lea lihkostuvvan rekrutteret oahpaheddjiid lullisámi gelbbolašvuođain, muhto rekrutterenvuođu ii leat beare nanus ja dasto lea fálaldat rašši.</p>
<p>Ovddasteaddjin suohkaniidda mat leat olggobealde sámi hálddašanguovllu, muhto main liikká leat ollu oahppit OM06S oahpaheami mielde, de válljiimet guokte stuorámus suohkana Álttá ja Romssa.</p>
<p>Álttá suohkanis lea ollu jagiid leamašan sámegieloahpaheapmi eanas suohkana 19 vuođđoskuvllas. Lea gal maid stuora sámi oassi álbmogis ja ealli sámi kultuvra ollu báikkálaš servodagain. Dássážii ii leat <em type="italic">sámegillii </em>oahpahuvvon suohkanis, muhto dál bargojuvvo (2009) ásahit dakkár klássa man suohkan ferte ásahit Oahpahuslága mielde jus unnimus logi oahppi háliidit dan. Goluid ja kvalitehta dáfus árvvoštallojuvvo leat stuora hástalussan go sámegieloahpaheapmi dáhpáhuvvá nu olu skuvllain. Árvvoštallojuvvo virgáibidjat bissovaš sadjásačča nu ahte sámegieloahpaheapmi suohkanis ii leat nu rašes dilis go okta gelbbolaš oahpaheaddji muhtin skuvllas lea eret. Dán skuvlajahkái dahkkojuvvojit rievdadusat sámegieloahpaheamis mas lagas skuvllat buorebut ovttasbarget vai šaddet stuorát joavkkut ja oažžu buorebut ávkkástallama oahpaheddjiidresurssain. </p>
<p>Suohkan cuiggoda Johttičállosa F12:ái, mii lea diibmojuogu birra sámegieloahpaheapmái. Johttičálus bođii beare maŋŋit ja dan lea váttis dulkot.</p>
<p>Suohkan deattuha ahte suohkanii hálddašanguovllu olggobealde eai leat stáhtalaš refušuvdnaortnegat doarvái dasa ahte máksit lassigoluid mat leat go ohppiide galgá addit sámi oahpaheami maid sis lea riekti oažžut. Suohkan iige oaččo maidege dain konverterenruđain maid hálddašansuohkanat ožžot. Lávdaduvvon skuvlastruktuvra, ja dat ahte sámegieloahpaheapmi dáhpáhuvvá ollu skuvllain, lea dahkan lunddolažžan ásahit sámi oahpaheaddjifierpmádagaid mat earret eará galget ráhkadit fágaplánaid sámi oahpaheapmái. Fierpmádat oažžu liige diibmoresurssaid maiguin doaimmaha bargguid nugo plánabargguid, árvvoštallamiid ja gealbobajidemiid.</p>
<p>Romssa suohkanis leat dábálaččat nanu mearrasámi birrasat, lassin dasa vel leat boazosámi bearrašat mat guhká leat leamašan sihke sulluin ja nannámis. Dasa lassin leat vissis mutto sápmelaččat studeanta- ja dutkanbirrasiin.. Sámi ohppiide suohkana guovddáš osiin lea sámegieloahpaheapmi čohkkejuvvon Báhpajávrri skuvlii, mii váhnemiid mielas lea buorre. Buot oahpaheddjiin lea formálalaš gelbbolašvuohta geat sámegiela oahpahit. Muhtin oahpaheddjiin lea ovddasvástádus sámegieloahpaheapmái máŋgga skuvllas. Dat dahká vejolažžan addit ohppiide oahpaheami ruovttuskuvllas, ja ahte buorebut sihkkarastá oahpaheddjiid buriin gelbbolašvuođain go stuorát virgeoassi lea čadnon sámegillii.</p>
<p>Sámegieloahpaheamis leat dál lagabui 150 oahppi, ja ovcci bissovaš virgáibiddjojuvvon oahpaheaddji doaimmahit dan oahpaheami oktiibuot 21 skuvllas. Muhto čoavddus lea diibmoplánateknihkalaččat gáibidahkes go ollu skuvllat šaddet oktiiheivehit iežaset diibmoplánaid. Suohkan mearridii 1996:s doaibmaplána sámi kultuvrii ja ealáhusaide. Dan plána oktavuođas ásahuvvui Sámi kulturviessu/álgoálbmotguovddáš ja Guovddáš sámi mánáide. Suohkana olis lea sámegielat mánáidgárdefálaldat, ja dasa lassin jođiha studeantaovttastus maiddái ovtta sámi mánáidgárddi. Suohkan aktiivvalaččat bargá rekrutterenbargguiguin allaskuvlla/universitehta studeanttaid ektui. Báhpajávrri skuvla lea ovttastahtti ja organisere bissovaš čoahkkimiid vahkkosaččat buot sámegieloahpaheddjiide suohkanis. Bargojuvvo maiddái sihke dainna ahte ráhkadit oahppoávdnasiid ja metodalaš čovdosiid. Orru nu ahte Romssa čoavddus lea lihkostuvvon bures go guoská dasa ahte bidjat ovttastahttima ja gealbobajideami ovddasvástádusa OM06S atnui váldima ektui ovtta rektorii ja skuvlii. <em type="bold">7.4 </em></p>
<p xml:lang="vep"><em type="bold">MÁHTTOLOKTEMA SÁMI OAHPPOPLÁNADAGUS – ÁLGO </em></p>
<p xml:lang="deu"><em type="bold">GUORAHALLAN </em></p>
<p>Sámi oahpaheaddji Per Fokstad priváhta ovdanbuktin Parlamentáralaš skuvlakommišuvnna ovdii 1920-logu gaskamuttus sámi oahppoplána birra, ii vuhtto skuvlalágas (1936) dahje Minsttarplánas (1939), mii ilmmai dán plánabarggu maŋŋel. Easkka láhka- ja plánabargguin 1960- ja 1970-logus boahtá formálalaš stivrendokumeanttaide mielde riekti <em type="italic">sámegiel </em>oahpaheapmái. Muhto galggai vel gollat 20-30 jagi ovdal go lei sáhka eará go <span type="quote">“dáčča”</span> skuvllas sámi mánáide. Liikká, 1974 Minsttarplána (M74) rabas vejolašvuođa <em type="italic">sámegiela </em>ja sámi kultuvrra oahpaheami addit, muhto dalle buot vuolemus klássacehkiin. Boahtte dáčča oahppoplána ovdabarggus, 1987 Minsttarplána (M87) bođii sámi fágačehppodat Sámi oahpahusráđi bokte (ásahuvvon 1975:s) vuohččan fárrui plánabargui. Sámi giela ja kultuvrra ektui lei plána mihá eambbo konkrehta ja viidábut go M74. Sámi giellaoahpaheami áigumuš lei dahkat ohppiid doaibmi guovttegielagin nu ahte sii galge sáhttit <span type="quote">“... dovdat gullevašvuođa guovtti kultuvrii”</span>. </p>
<p>Sámi oahppoplánadahkosiin 10-jagi vuođđoskuvlii, mii ilmmai 1997:s (O97S) almmuhuvvo <span type="quote">“sámi skuvlla”</span> áigumuš. <span type="quote">“Sámi skuvla”</span> lea dalle okta klássa, okta skuvla dahje suohkan mii čuovvu O97S. Plána prinsihppaoasis deattuhuvvo ahte oahpaheapmi galgá sihkkarastit positiiva (sámi) identitehtaovdáneami ja dahkat ohppiid doaibmi guovttegielagin. Viiddis árvvoštallanbarggus rámiduvvo ja cuiggoduvvo plána. Ahte plána geavaha doahpagiid nugo <em type="italic">álgoálbmotperspektiivva, </em><em type="italic">sámi perspektiiva ja má </em><em type="italic">ŋggakultuvrralaš perspektiivva </em>lea positiivalaš, muhto suohkaniidda orro váttisin skuvlla geavatlaš hábmemis ollásit čuovvolit dakkár perspektiivvaid. Seammaládje 097S rámiduvvo eatnigielaoahpaheami áigumušaid ovddas, muhto čuoččuhuvvo ahte plána ii váldde doarvái vuhtii man unnán ja veagaheamit leat dat báikkit gos sámegiella duođai geavahuvvo. Plána eaktuda ahte sámi ohppiin lea seamma doarjja árgabeaivvis skuvlla olggobealde, ja ahte sámi čálalaš ávdnasat leat olámuttos (áviissat, bláđit, girjjit) eatnigielaoahpaheapmái, nugo dárogielat ohppiin dábálaččat leat dárogielat birrasiin. 097 árvvoštallama čuovvoleamis biddjojuvvo maiddái stuora gažaldat <span type="quote">“sámi skuvlla”</span> oahpaheddjiid gielalaš gelbbolašvuhtii. Dušše juohke goalmmát oahpaheaddji oaivvildii iežas čállit sámegiela <span type="quote" xml:lang="fra">“bures”</span>. Viimmat árvvoštallanbargu válddii ovdan gažaldaga oahpponeavvodili birra O97S realiserema ektui. Árvvoštallama vástádus, lei dat dábálaš, ahte sámi oahpponeavvut váilot sihke suohkan- ja skuvladásis. </p>
<p>Konklušuvdnan bargui mas sámi skuvlla árvvoštallojuvvui O97S mielde sáhttá leat ná: Buorit áigumušat, muhto beare unnán realisma eavttuid ektui ahte čuovvolit áigumušaid. Lihkostuvvá go OM06S ja dan atnuiváldima rámma buoret?</p>
<p>Ovdal go geahččalit buktit hui gaskaboddosaš vástádusa dan gažaldahkii, de áigut oažžut ovdan árra luottaid sámi skuvllas ja joatkkaoahpu dásis. Duohtavuođas bođii sámi álbmotallaskuvla Kárášjohkii juo 1936:s mii fálai sámegieloahpu ja sámi kultuvrra oahpu. Ásaheapmi ii čájehan dan ahte majoritehta čájehii fuola váldit vára sámevuođas, muhto ahte Sámemiššuvdna vuoruhii sámi nuorain<span type="quote">“gádjume sieluid”</span> ovdalii go dáruiduhttojuvvot. Maŋŋel, 1952:s ásahuvvui stáhtalaš sámi fidno- ja dipmaduodjeskuvla Guovdageidnui, ja 1969:s ásahuvvojedje gymnásaklássat Kárášjohkii gos sámegiella lei fágan. Plánabargu 1970-logus ovddastii nanu árvobajideami sámi gillii ja kultuvrii, ja ovttaárvosašvuođa olaheami jurdda oaččui coavcci”...ovttaárvosašvuođa bokte eambbo go ovttaláganvuođa bokte”, nu mot ovddeš rektor Kárášjoga gymnásas,</p>
<p>Jon E. Einejord, dajai 1994:s Ođastusrahčamuš 1990-logus (O94) mas nanu ulbmilstivren skuvlabargguin attii unnit muni báikkálaš heivehemiide, mii lei sámi joatkkaskuvllas rahpan vejolašvuođa sámi fáttáide ja sámi gillii. Vaikko eai lean celkojuvvon ulbmilat, de strukturođastusat 1990-logus ovddastedje duohtavuođas hedjoneami sámi dilálašvuođaide joatkkaoahpu dásis.</p>
<p>Maid dasto ođđa oahppoplánadahkosiin OM06S:in? Reaidun min guorahallamii, de áigut geavahit Goodlads measta juo klassihkalaš 1979 oahppoplánamodealla mas son geavaha vihtta dási servodatpolitihkalaš áigumušain formálalaš ja áddejuvvon oahppoplána bokte (iešalddis oahppoplána ja mot dat dulkojuvvo) čađahuvvon ja vásihuvvon oahppoplánii (oahpaheapmi ja ohppiid vásáhusat). Dasa lassin áigut mii ávkki atnit didákttalaš relašuvdnamodealla viiddiduvvon veršuvnnas, mii lea olu geavahuvvon norgga oahppoplánaguorahallamiin. Dán <span type="quote">“viiddiduvvon”</span> modeallas lea giella ja kultuvra váldojuvvon mielde didákttalaš kategoriijan, juoga mii min oktavuođas lea dehálaš.</p>
<p>OM06S:s leat nugo ovddeš O97S:s ja O94:s golbma váldooasi; obbalaš oahppoplána, prinsihpat oahpaheapmái ja oahppoplánat fágaide. Vaikko vel obbalaš oasi sisdoalu, Goodlads modealla mielde, sáhttá dadjat ovddasta <em type="italic">ideaid </em>oahppoplána, de lea dát oassin formálalaš oahppoplánas. Dát oassi lea rievdadusaid haga jotkojuvvon O97S:s ja O94:s, dat lea ideanttalaš OM06S:i ja OM06:i ja gávdno sihke dárogilli ja sámegillii. Muhto oahppoplána obbalaš oasis eai leat dušše višuvnnat go dat geahččala muitalit makkár beliid mii galgat geahččalit ovdánahttit olbmo 13-jagáš skuvlamannolagas, oktiibuot čieža beali oaivilohcaleaddji olbmos ovttaiduhtti olbmo rádjái. Plána, mii lea huksejuvvon huksejeaddji máhtto- ja oahppanoainnu ala, mas lea jáhkku dasa ahte aktiivvalaš oahppi ohppiidaktiiva skuvllas, maiddái obbalaččat dadjá bajitdási ulbmiliid birra maid guvlui skuvllas galgá bargat, ja galgá árvvoštallat ahte lahkona go daidda. </p>
<p>Oaivilohcaleaddji olbmo čilgehusas gávdnat áidna dán oahppoplána oasis mas mihtilmasat čujuha sámi dilálašvuođaide. Dás deattuhuvvo ahte sámi giella ja kultuvra lea oassin min kulturárbbis masa skuvllas ferte leat sadji, ja ahte dát lea dehálaš sámi ohppiide vai sin sámi identitehta nannejuvvo.</p>
<p><em type="italic">Máhttoloktema – sámi (PFO-S) oahpaheami prinsihpat </em>, sáhttá dadjat leat obbalaš oahppoplána deattuheamit das mot oahppama sáhttá ovddidit skuvllas. </p>
<p>Joatkkaoahpahussii leat dakkár <span type="quote">“deattuheamit”</span> juoga mii lea ođas, muhto vuođđoskuvlii eai leat guđa siidosaš PFO:s ja PFO-S:s nu olu dárkilvuođat ja danin dat ii leat nu ávžžuheaddji go O97S vástideaddji oassi mas leat olles 35 siiddu (das lea gal maid rievtti mielde olu spáltasadji govaide!) Duohtavuođas dát <span type="quote" xml:lang="ron">“prinsihpat”</span> eanasmuddui deattuhit oahpahuslága ja oahppoplána obbalaš oasi. Dása lea váikkuhan dat ođđa oaidnu mii lea oahppoplánemii ja skuvlla bargui namalassii ahte fága ulbmilat galget stivret barggu, ja dasto lea ovttaskas skuvlla ja oahpaheaddji háldui ámmátolmmožin gávdnat geainnu ovddasguvlui. Čielga ávžžuhusaid dahje gáibádusaid maid PSO-S (ja PSO) bidjá oahpaheapmái, leat čohkkejuvvon nu gohčoduvvon <em type="italic">oahppoplakáhttii </em>mas 12 (PSO:i 11) oanehis čuoggás deattuhuvvo maid skuvla ja oahppofitnodat galgá nákcet dahkat. Plakáhtta lea ideanttalaš sámi ja dáčča oahppoplánii, dušše dainna erohusain ahte OM06S lea dákkár álggaheaddji čuokkis: <span type="quote">“ Sámi skuvla ja oahppofitnodat galgá láhčit dili dasa ahte oahppi/fidnooahppi oažžu oahpu mas lea buorre kvalitehta sámi giela, kultuvrra ja servodateallima vuođul.”</span> Dás leat čielga referánssat ILO-1989 konvenšuvdnii ja ON cealkámuššii álgoálbmogiid birra 1994:s. Jus oahppoplakáhtta ja PFO-S obanassiige galgá čuvvojuvvot, de skuvllas ja oahppofitnodagas ferte leat sámegiel, sámi- kultuvra ja servodat gelbbolašvuohta, muhto maiddái obbalaš áddejupmi servodat- ja luonddudilálašvuođaid birra, sáhttit oaidnit báikkálašservodaga ja minoritehtajoavkkut našunála oktavuođas ja máilmmálaš perspektiivvas. Joatkevaš árvvoštallanbarggus šaddá dehálaš geahčadit man muddui dakkár eavttut dustejuvvojit. </p>
<p>Oahppoplána obbalaš oasi ja prinsihppaoasi oktan oahppoplakáhtain sáhttá dadjat leat ideaid oahppoplána formáliserejuvvon veršuvdnan, de lea iešalddis fágaplánaoassi man ovddemusat jurddaša leat <em type="italic">formálalaš </em>oahppoplánan Goodlad vuogádagas. Máhttoloktema fágaplánat prinsihpalaččat leat earáláganat go ovddeš vástideaddji plánat go dat eai (prinsihpas goit juobe) deattut <em type="italic">máhttoulbmiliid </em>, muhto čohkkejit fuomášumi <em type="italic">gelbbolašvuođaulbmiliidda, </em>ja dalle ulbmiliidda maid galgá sáhttit mihtidit man muddui lea olahuvvon. Nu dáfus gal plánat gullet gaskariikkalaš minstarii ja das leat čielga paralleallat plánaide maid leat oaidnán riikkain nugo Ruoŧas ja Stuorra-Británnias. </p>
<p>Nu earálágan go eavttut leat dain birrasiin gos OM06 galgá váldojuvvot atnui, ja nu iešguđetlágan dilli go mii iešguđet sámi oahppis dahje ohppiidjoavkkus lea, de šaddá munni mii plánas lea individuálalaš ja báikkálaš heiveheapmái, mearrideaddjin dasa ahte olaha go duhtadahtti bohtosiid. OM06S:s(ja OM06:s) leat máŋga strategiija maiguin sáhttá dustet iešguđet individuálalaš dahje báikkálaš dárbbuid go oahppanbarggu galgá earenoamážit heivehit. Máinnašeamis <em type="italic">heivehuvvon oahpaheami </em>birra deattuhuvvo ahte oahppi galgá sáhttit oassálastit plánemii, čađaheapmái ja árvvoštallamii, vai sihkkarastá ahte váldá vuhtii oahppi earenoamáš dárbbuid, dahje ahte ođđa doaibmabijuid maid láhčá oahppamii galget sáhttit muddejuvvot dakkáriid ektui. <em type="italic">Válljenprográmmafága/Oahppoválljen </em>lea ođđa fága OM06S:s (ja OM06:s) mii áigumuša mielde galgá addit eanet lášmesvuođa ja litnáset rasttildemiid 13-jagáš oahppanmannolahkii. <em type="italic">25% báikkálaš </em><em type="italic">sisdoalloválljen ja čiekŋudanprošeakta </em>leat eará ođđa elemeanttat Máhttoloktema oahppoplánain mat rahpet vejolašvuođa individuálalaš ja báikkálaš vuoruhemiide. </p>
<p>Joatkevaš árvvoštallanbarggus šaddá dehálaš geahčadit mot skuvllat ávkkástallat daid friddjamuniid mat oahppoplána mielde formálalaččat rahppojuvvojit barggadettiin oažžut oahpaheami mas lea buorre kvalitehta sámi giela, kultuvrra ja servodaga vuođul, vai fasttain refereret sámi oahppoplakáhta vuosttaš čuoggái.</p>
<p>Man mihtilmas sámi lea dasto OM06S go geahččá OM06 ektui? Oahppoplakáhtas lei sámi mihtilmas lassičuoggá (geahča ovdaleappos). PFO-S:s muitaluvvo go geahččá PFO ektui veaháš viidábut muhtin čuoggáin mas sámi sisdoallu lea váldojuvvon ovdan. Deattuhuvvo ahte oahpaheapmi galgá nannet ja ovdánahttit sámi oahppi identitehta oahppi gielalaš ja kultuvrralaš duogáža ovdánahttimiin.</p>
<p>Earret fága sámegiella ja duodji leat OM06 ja OM06S fágaplánat hui ovttaláganat ja belohahkii áibbas oktiivástideaddjit. Min joatkevaš árvvoštallanbarggus áigut bidjat fuomášumi <em type="italic">Sámegiela ja Servodatfága Sámegiela </em>fágaide. </p>
<p>Sámegiella vuosttašgiellan sáhttá áddejuvvot paralleallan dárogillii OM06:s</p>
<p>Prinsihpas lea maiddái sámegiella bálddalagaid dárogielain almmolaš giellan</p>
<p>Norggas, sámegiella golmmain variánttain, dárogielas leat dušše guokte. Plána deattuha ahte giela galgá váldit váras ja viidáset ovdánahttit, juoga masa Norggas lea earenoamáš ovddasvástádus go sámit leat joavkun mihá stuorábun go ránnáriikkain Ruoŧas, Suomas ja Ruoššas. Gelbbolašvuođaulbmilat sámegiela plánas leat biddjojuvvon nu ahte addet stuora vejolašvuođaid báikkálaš dulkojumiide ja defineret sisdoalu ja válljet metodaid.</p>
<p>OM06S servodatfága plána bajitdási ulbmilat deattuhit oaidnit <em type="italic">Sámi </em>oktavuođas ja sámiid oktan álbmogin mat orrot njealji riikkas. Deattuhuvvo ahte sámi identitehta galgá nannejuvvot <span type="quote">“ iežas kultuvrra oadjebas gullevašvuođa”</span> vuođul, ja árvvu mielde ahte lea viiddis ovttasdoaibman báikkálašservodagain, juoga mii maiddái gullá sámi ohppiid identitehtahuksemii. Mot ja man muddui iešguđet skuvlabirrasat nagodit ollašuhttit oahppoplána diekkár áigumušaid, šaddá fas fáddán joatkevaš čuovvolanbargui. </p>
</body></document>
