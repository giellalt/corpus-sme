<document xml:lang="sme" id="no_id"><header><title>Sámelága giellanjuolggadusaid evalueren</title><genre code="admin"/><author><person firstname="Svanhild" lastname="Andersen" sex="f" born="" nationality="NO"/></author><author><person firstname="Johan" lastname="Strömgren" sex="m" born="" nationality=""/></author><year>2007</year><wordcount>21944</wordcount><conversion_status type="standard"/><availability><license type="standard"/></availability><origFileName>https://evalueringsportalen.no/evaluering/evaluering-av-samelovens-spraekregler-s%25C3%25A1mel%25C3%25A1ga-giellanjuolggadusaid-evalueren/Evaluering%20av%20samelovens%20språkregler%20publikasjon%20norsk%20og%20samisk.pdf/@@inline</origFileName><parallel_text xml:lang="nob" location="samelagagiellanjuolggadusaid_evalueren.pdf"/><metadata><uncomplete/></metadata><version>XSLtemplate $Revision: 150288 $; file-specific xsl  Revision; common.xsl  $Revision$; </version></header><body><p><em type="bold">Ovdasátni </em></p>
<p>Dátčielggadeapmi lea Sámelága giellanjuolggadusaid evaluerema loahppa-boađus. Prošeavtta bargoaddi lea Kultur- ja girkodepartemeanta, mii maiddái lea ruhtadan eanas oasi prošeavttas. Evaluerema váldoulbmil lea leamaš árvvoštallat lea go Sámelága 3. kapihtal čuvvojuvvon adekvahtalaččat. Ulbmilin lea maiddái leamaščujuhit gokko dárbbahuvvojit ođđa dieđut, ja fuomášuhttit vejolaš váilevuođaid lága giellakapihttalis ja evttohit rievdademiid. </p>
<p>Prošeakta lea čađahuvvon golggotmánu rájes 2006 guovvamánnui 2007 oktiibuot 3,5 mánnodoaibman. Sosialantropologa Svanhild Andersen lei bálkáhuvvon doaimmahit eanas oasi guorahallamis, ja SI dutki Johan Strömgren lea čállánkapihttala rievttálaš dilálašvuođaid birra. ýielggadeapmi sáddejuvvui Kultur- ja girkodepartementii njukčamánus 2007. Dán almmuheamis leat smávit teknihkalaš rievdadeamit, muhto sisdoallu ii leat rievdaduvvon.</p>
<p>Mii giitit jearahallojuvvon almmolaš ásahusaid bargiid, geat veahkkin leat midjiide háhkan ja árvvoštallan dieđuid sámelága giellanjuolggadusaid čuovvoleami hárrái, ja giitit maiddái bargoaddi buori ovttasbarggu ovddas.</p>
<p>Inger-marie Oskal lea jorgalan čielggadeami sámegillii. Inger Anna Eira</p>
<p>Andersson lea jorgalan 5. kapihttala. Eanas sitáhtat leat dás jorgaluvvon sámegillii, ja dat leat merkejuvvon. Jus dokumeanttat main sitere, gávdnojit sámegillii, de leat sitáhtat vižžojuvvon doppe, ja dalle ii leat merkejuvvon.</p>
<p>Guovdageaidnu, skábmamánus 2007</p>
<p>Johanna Ijäs prošeaktajođiheaddji 2.7</p>
<p>Sámegiela geavaheapmi almmolaš ásahusain – muhtun konklušuvnnat170 2.8 Konklušuvdna ------------------------------------------------------------------ 1733</p>
<p>Ovttaskasmearrádusaid čuovvoleapmi---------------------------------------- 1743.1 Álggahus ------------------------------------------------------------------------ 1743.2</p>
<p>Almmolaš sámi diehtojuohkinbálvalusat ----------------------------------- 174 3.3</p>
<p>Vuoigatvuohta oažžut vástádusa sámegillii almmolaš orgánain -------- 1763.4</p>
<p>Sámegiela geavaheapmi riektevuogádagas--------------------------------- 1763.5 Sámegiella dearvvašvuođa- ja sosialsuorggis------------------------------ 1783.6 Oktagaslaš girkolaš bálvalusat ----------------------------------------------- 181 3.7 Vuoigatvuohta oahppovirgelohpái ------------------------------------------ 1823.8 Vuoigatvuohta oažžut oahpu sámegielas ----------------------------------- 183 3.9 Sámi giellabarggu organiseren----------------------------------------------- 1883.10 Konklušuvdna --------------------------------------------------------------- 1894</p>
<p>Lea go láhka čuvvojuvvon adekvahtalaččat? Ulbmilat ja bohtosat --------- 1904.1 Álggahus ------------------------------------------------------------------------ 1904.2</p>
<p>Ulbmilat ja bohtosat ----------------------------------------------------------- 1914.3</p>
<p>Gáivuotna ja Porsáŋgu -------------------------------------------------------- 1934.3.1 Gáivuotna------------------------------------------------------------------ 1944.3.2 Porsáŋgu ------------------------------------------------------------------- 1964.4</p>
<p>Ealáhus, giella, kultuvra ja máhttu ------------------------------------------ 1974.5 Konklušuvdna ------------------------------------------------------------------ 198 5</p>
<p>Devdet go sámelága giella njuolggadusat riikkaidgaskasaš geatnegasvuođaid?----------------------------------------------------------------- 2005.1 Álgu ------------------------------------------------------------------------------2005.2 Riikkaidgaskasaš giellageatnegasvuođat, erenoamážit minoritehta- giellalihttu ---------------------------------------------------------------------- 2025.2.1 Riikkaidgaskasaš njuolggo geatnegahtti riekti------------------------ 2025.2.2 Eahpenjuolgadis riikkaidgaskasaš geatnegasvuođat ----------------- 2235.3 Sámelága giellanjuolggadusat------------------------------------------------ 2275.3.1 Álggahus ja duogáš------------------------------------------------------- 2275.3.2 Ovdabargguid oppalaš oktavuohta riikkaidgaskasaš riektái -------- 2295.3.3 Sámelága giellamearrádusat--------------------------------------------- 2305.3.4ýoahkkáigeassu sámelága giellanjuolggadusaid hárrái ------------- 2385.4</p>
<p>Devdet go sámelága giellanjuolggadusat riikkaidgaskasaš geatnegasvuođaid -------------------------------------------------------------- 2395.4.1 Guorahallanságaskuššan ------------------------------------------------- 2395.4.2 Konklušuvnnat ja evttohusat -------------------------------------------- 2456 Eará riektedilálašvuođat----------------------------------------------------------- 2476.1 Álggahus ------------------------------------------------------------------------ 2476.2</p>
<p>Definišuvnnat (§ 3-1) --------------------------------------------------------- 2486.2.1 Hálddašanguovllu definišuvdna – láhkateavsttas láhkaásahussan - 2486.2.2 Dárbu defineret sámegiela láhkateavsttas? ---------------------------- 2496.2.3 Lága hálddašanguovllu viiddideapmi? -------------------------------- 2506.3 Diehtojuohkin sámegillii ----------------------------------------------------- 2526.4</p>
<p>Viiddiduvvon riekti dulkka geavahit riektevuogádagas, ja sámegiel gelbbolašvuođa gáibádus boazopolitiijain? -------------------------------- 2536.5 Oahpahusvirgelobi riekti ----------------------------------------------------- 2556.6 Eará lágat ----------------------------------------------------------------------- 2556.6.1 Oahpahusláhka------------------------------------------------------------ 2556.6.2 Báikenammaláhka -------------------------------------------------------- 2566.7ýoahkkáigeassu ---------------------------------------------------------------- 2577</p>
<p>Diehtodárbu ja viidáset čuovvoleapmi. Evttohuvvon doaimmat ------------ 2597.1 Álggahus ------------------------------------------------------------------------ 2597.2 Guovttegielatvuođaruđat------------------------------------------------------ 2607.3 Eará diehtodárbbut ------------------------------------------------------------ 2617.3.1 Sámegiella ----------------------------------------------------------------- 2617.3.2 Kulturmáhtu dárbu ------------------------------------------------------- 2617.3.3 Dárbbašuvvo eanet máhttu sámi áššiid birra-------------------------- 2617.4 Gelbbolašvuođa ovddideami arenat ----------------------------------------- 2637.4.1 Oahpahusásahusat -------------------------------------------------------- 2637.4.2 Giellaguovddážat --------------------------------------------------------- 2637.4.3 Sámi giellaealáskahttinguovddáš?-------------------------------------- 2647.5 Evttohuvvon doaimmat ------------------------------------------------------- 2667.5.1 Lágaid árvvoštallan------------------------------------------------------- 2667.5.2 Diehtodárbbu čalmmustahttin------------------------------------------- 2667.5.3 Vitaliserenlávdegoddi---------------------------------------------------- 2678ýoahkkáigeassu -------------------------------------------------------------------- 269ýujuhusat --------------------------------------------------------------------------------- 272</p>
<p><em type="bold">Sámelága giellanjuolggadusaid evalueren1 Álggahus 1.1 Duogáš ja mandáhtta </em></p>
<p>Láhka Sámedikki ja eará sámi riektediliid birra (Sámeláhka) mearriduvvui geassemánu 12. beaivvi 1987, ja bođii fápmui guovvamánu 24. beaivvi 1989.</p>
<p>Lága ulbmil lea lágidit diliid nu ahte sámi álbmot Norggas sáhttá sihkkarastit ja ovddidit iežas giela, kultuvrra ja servodateallima (§ 1-1)1. Juovlamánu 21. beaivvi 1990 bođii sámeláhkii lasáhus, 3. kapihtal, mii sierranassii guoskkaha sámegiela.</p>
<p>Kapihttala mearrádusat, dábálaččat gohčoduvvon sámelága giellanjuolggadussan,bohte fápmui ođđajagemánu 1. beaivvi 1992. Seammás go dát láhkalasáhus mearriduvvui, de lasihuvvui lága 1. kapihttalii: Sámegiella ja dárogiella leat ovttaárvosaš gielat. Dat galget leat dássálagaid 3. kapihttala mearrádusaid mielde (§ 1-5).</p>
<p>Sámelága giellanjuolggadusat sisttisdollet vuosttažettiin vuoigatvuođaid sámegiela geavaheami hárrái gulahallamis almmolaš ásahusaiguin dihto guovllus, mii gohčoduvvo sámegiela hálddašanguovlun (§ 3-1). Lága fápmuiboahtimis ledje dán hálddašanguovllus gielddat Kárášjohka, Guovdageaidnu, Unjárga, Porsáŋgu ja </p>
<p>Deatnu Finnmárkkus ja Gáivuotna Romssa fylkkas. Guovlu lea maŋŋil viiddi-duvvon, ja ođđajagemánu 1. beaivvi 2006 rájes lea maiddái Divttasvuona suohkan</p>
<p>Nordlánddas mielde. Sámelága 3. kapihttala mearrádusat addet vuoigatvuođaidsámegiela geavaheami hárrái maiddái fylkkagielddalaš ja stáhtalaš doaimmaid ektui, mat ollásit dahje belohahkii doibmet hálddašanguovllu gielddaid siskkobealde. Sámelága giellanjuolggadusat čilgejuvvojit dárkileappot 2. ja 3. kapihttaliin.</p>
<p>Gažaldat sámelága giellanjuolggadusaid hálddašanguovllu viiddideami birra lea leamaš áigeguovdil máŋga jagi juo. 2003 giđa jearai Sámediggi gielddain</p>
<p>Divttasvuotna, Snoasa, Skánit, Evenášši, Loabát ja Dielddanuorri háliidivčče go dat searvat sámegiela hálddašanguvlui. 2003 čavčča oaččui Omasvuona suohkan seamma jearaldaga. Divttasvuona suohkan háliidii searvat, ja nugo namuhuvvon, de leat dat hálddašanguovllus mielde ođđajagemánu 1. beaivvi 2006 rájes.</p>
<p>Ráđđehus deattuhii ahte Divttasvuona dohkkeheapmi hálddašanguovllu oassin mearkkaša buori ovdáneami julevsámegiela hárrái, mii šaddá ovttadássásažžan dárogielain Divttasvuona suohkanis. ýujuhuvvui earret eará čakčamánu 3. beaivvi 2003 raportii Eurohpalaš lihtu regiovdna- dahje unnitlogugielaid čuovvoleami 1 Vrd. Vuođđolága § 110 a, mii mearriduvvui 1986.s ja mii nanne ahte ”eiseválddit galget lágidit diliid nu ahte sámi álbmot sáhttá sihkkarastit ja ovddidit iežas giela, kultuvrra ja servodateallima”. Sámelága 3. kapihtal lea dán mearrádusa konkretiseren.birra. Dán raporttas dovddahii Eurohparáđđi fuolastusa julev- ja oarjelsámegiela*hárrái, ja ávžžuhii Norgga eiseválddiid álggahit doaimmaid nannen dihte gielaid dili (GGD 28.01.04, gulaskuddanreive).</p>
<p>Jagis 2004 mearridii Snoasa suohkan, mii lea oarjelsámi guovllus, ahte dat háliida searvat sámegiela hálddašanguvlui. Dán suohkana ohcan ii leat vuos gieđahallon.</p>
<p>Sámediggi oaivvilda ahte lea dea</p>
<p>ǈalaš ahte suohkanat gos orrot ollu sámit, ja mat aktiivvalaččat leat bargan sámegiela ovddidemiin, sáhttet ohcat beassat searvat sámegiela hálddašanguvlui. Sámediggi dadjá maiddái ahte sii dađistaga árvvoštallet sáddet jearaldaga searvama birra eanet suohkaniidda ( Sámegiella lea čaffat ! Sámediggeráđi dieđáhus sámegiela birra 2004). </p>
<p>Prošeavtta ”sámelága giellanjuolggadusaid evalueren” man boađus dát raporta lea, lea Sámi Instituhtta čađahan Kultur- ja girkodepartemeantta ovddas. Departe-meanta oaivvilda ahte lea áigi dárkileappot geahčadit movt sámelága 3. kapihtal doaibmá lága ulbmila ektui. Departemeanta čállá dán oktavuođas ahte departemeanta ja Sámediggi dáhttot árvvoštallot lea go láhka čuovvoluvvon adekvahtalaččat. Evalueremis galgá maiddái geahččat gokko lea dárbu eanet dieđuide, ja dan oktavuođas sáhttá maiddái háhkat diekkár dieđuid jus lea vejolaš ja heivvolaš evaluerema rájiid ektui. Evalueremis galgá dasto maiddái čujuhit vejolaš váilevuođaid lága giellakapihttalis ja evttohit rievdademiid. Evalueren-prošeavttas dáhttu departemeanta čuvgehit ja guorahallat čuovvovaš beliid: x Árvvoštallat suohkanlaš, fylkkagielddalaš ja stáhtalaš ásahusaid sámegiel-geavaheami. x Árvvoštallat movt lága giellanjuolggadusat leat doaibman ovttaskas olbmuid hárrái, ja leat go dat leamaš mielde dahkame vejolažžan sámegillii gulahallat hálddašanásahusaiguin seammaládje go dárogillii.x Árvvoštallat rievttálaš váikkuhusaid das go lága hálddašanguovlu viiddiduvvo guoskat eanet sámegielaide, ja fuomášuhttit dárbbu rievdadit dahje muddet lága dán olis. x Árvvoštallat man muddui sámelága giellanjuolggadusat vuhtii váldet stáhta geatnegasvuođaid, erenoamážit minoritehtagiellalihtu. x Identifiseret ja duođaštit guđe dáfus láhka lea doaibman ulbmiliid mielde.</p>
<p>Viidáseappot daddjo departemeantta reivves ahte evalueren galgá fuomášuhttit vejolaš váilevuođaid lága giellakapihttalis ja dan olis árvalit láhkarievdademiid.</p>
<p>Jus evaluerema boađusin šaddet diekkár evttohusat, de galgá maiddái čielggaditekonomalaš, hálddahuslaš ja eará mearkkašahtti váikkuhusaid (dás čujuhuvvo</p>
<p>Bargo- ja hálddašandepartemeanttačielggadannjuolggadusaide). Evalueren galgá čujuhit guđe dáfus dárbbašuvvojit eanet dieđut, ja sáhttá vejolaččat háhkat diekkár dieđuid jus lea vejolaš ja ulbmillaš evaluerendoaimma meriid siskkobealde.</p>
<p>Evalueren galgá nu guhkás go vejolaš atnit dálá dieđuid vuođđun, ja erenoamážit dieđuid mat leat čohkkejuvvon § 3-12 nuppi lađđasa olis (Sámedikki giella-geavahaniskkadeamit). 1.2 Metoda ja bargojuohku </p>
<p>Lea várrejuvvon 3,5 mánnodoaibma prošektii. Sámi Instituhtta lea bálkáhan Svanhild Andersen (sosialantropologa ja ovdal bargan Sámi Instituhtas) čađahitváldooasi evalueremis. Kapihttala rievttálaš dilálašvuođaid birra lea jurista Johan</p>
<p>Strömgren čállán. Dutki Johanna Ijäs (lingvista) lea leamaš prošeaktajođiheaddji.</p>
<p>Strömgren ja Ijäs leaba maid searvan ságastallamiidda ja árvvoštallamii dađimielde go evalueren ovdánii, ja leaba dárkkistan prošeaktaraportta ja addán rávvagiid. Torunn Pettersen (stáhtadiehtti), gii ovdal lea bargan čielggadan-bargguid sámelága giellanjuolggadusaid hárrái, lea maiddái leamaš mielde ságastallamiin dán prošeavtta oktavuođas. Dát golmmas barget buohkat Sámi</p>
<p>Instituhtas.</p>
<p>Nugo namuhuvvon, de galgá evalueremis vuosttažettiin atnit vuođđun dieđuid mat juo gávdnojit, ja erenoamážit Sámedikki giellageavahaniskkademiid. Mii leat maiddái atnán riektan geavahit eará čielggademiid ja evalueremiid vuođđun dása.</p>
<p>Váldometoda sáhttá lohkat lea dokumentaguorahallamat . Dasa lassin leat čohkkejuvvon liigedieđut gulahallamiid (ságastallamiid ja/dahje e-poastta) bokte earret eará suohkaniid ja eará almmolaš ásahusaid bargiiguin. Dán lágan diehtočohkken lea datte leamaš hui unnán. 1.3 Ráddjen </p>
<p>Barggaheaddji diŋgoma ja prošeavtta ekonomalaš rámmaid vuođul lea evalueren ráddjejuvvon. Dat galgá nugo namuhuvvon nu guhkás go vejolaš atnit ovdalaš dieđuid vuođđun. Gažaldagaide lea go láhka doaibman ulbmiliid mielde (earret eará vuoigatvuohta sámegiela bokte gulahallat almmolaš ásahusaiguin, ja lágidit dilálašvuođaid dasa ahte sámegiella seailluhuvvo ja ovddiduvvo), adnojuvvojit dasa lassin liigedieđut maid leat čohkken gulahallama bokte muhtun suohkaniid ja almmolaš ásahusaid bargiiguin. Ii leat liikká leamaš vejolaš háhkat nu ollu dieđuidahte lea vejolaš dárkilit ja čielgasit válddahallat ja árvvoštallat dálá dili, juogo almmolaš ásahusaid sámegielgeavaheami birra dahje sámegiela dili birra iešguđetsuohkaniin. Ávžžuhuvvo ahte Kultur- ja girkodepartemeanta ja Sámediggi viidáset barggus sámelága giellanjuolggadusaid čuovvoleami hárrái árvvoštallet diekkár dievaslaš ja ođđa čilgehusa dárbbašlašvuođa.</p>
<p><em type="italic">Árvvoštallat suohkanlaš, fylkkasuohkanlaš ja stáhtalaš ásahusaid sámegielgeavaheami </em></p>
<p>Prošeavtta dieđut (namuhuvvon ovdalis) eai atte doarvái vuođu árvvoštallat sámegielgeavaheami buot almmolaš ásahusain maidda sámelága giellanjuolggadusat gustojit, eai ge buot mearrádusaid hárrái lága giellakapihttalis. Prošeavtta ekonomalaš (ja nu maiddái áigemeari) ráddjemat eai daga vejolažžan nie dievvasit árvvoštallat. Mii baicca ovdanbuktit muhtun váldokonklušuvnnaid dálá dieđuid vuođul. Ođđa dieđut maid leat čohkken, adnojuvvojit maiddái dákko dušše lassin. Dát ráddjejupmi vástida maiddái min ipmárdussii das mii lea ulbmil almmolaš ásahusaid sámegielgeavaheami árvvoštallamiin. Mii eat leat dán dulkon bearráigeahččandoaibman, muhto baicca jearaldahkan čuvgehan várás iešguđetbeliid almmolaš ásahusaid sámegielgeavaheamis, ja oainnusin dahkat sihke guovddáš áŋgiruššansurggiid ja doaibmabijuid, ja vásáhusaid ja bohtosiid mat leat olahuvvon giellalága gáibádusaid deavdima hárrái. </p>
<p><em type="italic">Árvvoštallat movt lága giellanjuolggadusat leat doaibman ovttaskas olbmuid guovdu, ja leat go dat dagahan ahte lea šaddan dábálaš sámegiela bokte gulahallat hálddahusaiguin seammaládje go dárogiela bokte </em></p>
<p>Dát gažaldagat leat muhtun muddui vástiduvvon bajábealde namuhuvvon árvvoštallamis das movt almmolaš ásahusat geavahit sámegiela. Bargiid giellamáhttu, ja movt sámegillii leat vejolašvuođat lágiduvvon, leat guovddáš bealit dahkat sámegiela ja dárogiela ovttadássásažžan hálddahusain. Namuhuvvon gažaldagat vástiduvvojit ovdalaččas čohkkejuvvon dieđuide čujuhettiin. Livččiibuoret jus livčče leamaš ođđasat dieđut árvvoštallama vuođđun. Dán prošeavtta meriid siskkobealde datte ii livčče leamaš vejolaš iskkadit man duhtavaččat geavaheaddjit leat, sihke metodalaš gáibádusaid ja prošeavtta áigemeriid geažil. Muđui sáhttá várra navdit ahte dán dáfus eai dáidde leamaš stuora rievdadusat maŋemus jagiid.</p>
<p><em type="italic">Árvvoštallat rievttálaš váikkuhusaid das go lága hálddašanguovlu viiddiduvvo fátmmastit eanet sámegielaid. ýujuhit dárbui dán geažil rievdadit dahje muddet lága mearrádusaid </em></p>
<p>Mii eat leat gávnnahan vejolažžan árvvoštallat buot rievttálaš beliid das go eanet sámegielat váldojuvvojit mielde sámegiela hálddašanguvlui. ýielga váikkuhus leat ahte eanet sámit ožžot láhkanannejuvvon vuoigatvuođaid, ja eanet giella-joavkkuide nannejuvvojit vejolašvuođat beassat seailluhit ja ovddidit iežaset giela (vrd. Sámelága giellanjuolggadusaid ulbmiliid). Go Divttasvuotna ja nappo julevsámi guovlu juo lea mielde hálddašanguovllus, de lea dát gažaldat áigeguovdil oarjelsámegiela hárrái. Lei dárbbašlaš lága rievdadit ovdal go Divttasvuotna sáhtii beassat mielde (namuhuvvon 3. kapihttalis). Dalle árvaluvvui maiddái láhkateavsttas defineret mii lea sámegiella. Mii čujuhit dán mearrádussii, muhto eat leat dán prošeavtta olis gávnnahan vejolažžan dán gažaldaga guorahallat.</p>
<p><em type="italic">Árvvoštallat man muddui sámelága giellanjuolggadusat vuhtii váldet riikkaidgaskasaš geatnegasvuođaid, erenoamážit minoritehtagiellalihtu </em></p>
<p>Minoritehtagiellalihttu válddahallo dárkileappot go eará riikkaidgaskasaš geatnegasvuođat, erenoamážit sohppojuvvon ovddidandoaibmabijuid dáfus go daid ferte sierra doallat vai eai jávkka eará doaibmabijuid sisa. Deattuhuvvo čielggadit movt mearrádusat leat dulkojuvvon ja movt galggaše dulkojuvvot. Dát guoská maiddái sámelága giellanjuolggadusaide. Mearrádusaid viidodaga ja dán evaluerema ja áiggi ja resurssaid ráddjemiid geažil, de mii dás dušše oanehaččatmuitalit dáid beliid. Liikka oaivvildit mii ahte leat čuvgen guovddáš beliid ja áššiid. Ságaskuššamis mii geahččalit čuolmmaid čuvget. Dán oktavuođas eat čielggat vejolaš EU-rievttálaš minoritehtageatnegasvuođaid mat sáhttet čuovvut EEO-šiehtadusa olis. Metoda lea dábálaš riektedogmahtalaš buohtastahtti lahkoneapmi, evaluerenbarggu ráddjemiid vuhtii válddidettiin. Gáldut leat vuosttažettiin vuođđogáldut. Pedagogalaš ákkaid geažil dat almmuhuvvojit ollásit juolgenohtaid hámis. Girjjálašvuohta lea relevánta doktriidna.</p>
<p>Identifiseret ja duođaštit guđe dáfus láhka lea doaibman ulbmiliid mielde “Guđe dáfus” sáhttá dán gohččumis ipmirduvvot máŋgga ládje. Dat sáhttá ovdamearkka dihte mearkkašit ásahusaid/doaibmasurggiid, institušuvnnaid/-fágasurggiid (ovdamearkka dihte dearvvašvuođabálvalusaid, skuvlla) ja áŋgiruššansurggiid (ovdamearkka dihte sámegiela nannet ja ealáskahttit). Dat sáhttá maid mearkkašit ovttaskas giellanjuolggadusaid doaibmaviidodaga, ovdamearkka dihte vuoigatvuođa oažžut vástádusa sámegillii. Mii leat maiddái ráddjen čuvgejumi guoskat dušše muhtun áŋgiruššansurggiide gos láhka lea doaibman ulbmiliid mielde, dan dáfus ahte diliid lágideapmi sámegiela sihkkarastimii ja ovddideapmái lea buktán bohtosiid earret dan bokte ahte leat eanet návccat biddjon sámegieloahpaheapmái. Dán fáttá válddahallat vuosttažettiin Gáivuona suohkana ovdáneami hárrái dan rájes go sámelága giellanjuolggadusat bohte fápmui doppe (Pedersen ja Høgmo 2004). Maiddái Porsáŋggu gieldda dilli válddahallo oanehaččat. Bajábealde namuhuvvon beliid geažil leat mii válljen juste dán guokte suohkana geahčadit, dan dihte go álggus lei eahpádus dan hárrái galgaba go dat váldot mielde hálddašanguvlui. ýujuhit lága giellakapihttalis vejolaš váilevuođaid ja árvalit rievdadusaid </p>
<p>Prošeavtta ráddjemat eai atte vejolašvuođa árvvoštallat buot mearrádusaid sámelága giellakapihttalis, eai ge láhkaásahusaid addon dáid mearrádusaid olis. Mii leat ráddjen árvvoštallama dáidda áššiide: Mii ovdanbuktit árvvoštallamiid mat leat ovdalaš čielggademiin guovtti mearrádusa hárrái sámelága giella-njuolggadusain: mearrádus njuolggadusaid ja almmuhusaid ja skoviid jorgaleami birra (Pettersen ja Gaup 2001) mearrádus viiddiduvvon vuoigatvuođa birra atnit sámegiela riektevuogádagas (Brenna 2004). Ulbmilin lean muittuhit čielggademiid birra mat juo leat dahkkon. Muđui komenteret muhtun osiid dáin čielggademiin.</p>
<p>Gohččumis “čujuhit lága giellakapihttalis vejolaš váilevuođaid ja árvalit rievdadusaid” jearrat mii maiddái ahte berre go ságaskuššat láhkarievdadeami dan hárrái ahte viiddidit giellanjuolggadusaid doaibmaviidodaga. Dan oktavuođasadnojuvvojit doahpagat ”sámi guovllut” ja ”doaimmahagat”.</p>
<p><em type="italic">Árvvoštallat lea go láhka čuvvojuvvon adekvahtalaččat </em></p>
<p>Nugo mandáhtas namuhuvvon, de lea evaluerema váldoulbmil árvvoštallat lea go láhkačuvvojuvvon dohkálaččat. Maiddái dán gažaldaga fertet vástidit ovdalaš dieđuid vuođul, ja čoahkkáigeassi árvvoštallama bokte. Nappo ii leat ulbmil árvvoštallat leat go ovttaskas ásahusat, Sámediggi dahje geahččoeiseválddit leat čuvvon lága dohkálaččat. ýuovvuma árvvoštallan lea baicca sámelága giellanjuolggadusaid bajit ulbmiliid vuođul: sámegielagiid gielalaš vuoigatvuođat ja diliid láhčin sámegiela sihkkarastimii ja ovddideapmái. Mii maiddái guoskkahit vuođđooainnu man ala láhka lea huksejuvvon: sáme- ja dárogielat leat ovttadássásaš ja ovttaárvosaš gielat. Go lei oanehis áigi bargui, de ii lean vejolaš árvvoštallat juohke mearrádusa bajit ulbmiliid čuovvoleami, nu movt dat bohtet ovdan lága ovdabargguin. ýujuhit gokko dárbbašuvvojit eanet dieđut </p>
<p>Máŋgga suorggis lea dárbu háhkat eanet dieđuid bajábealde namuhuvvon bajit mihttomeriid duohtandahkama hárrái. Mii ráddjet dán guorahallama geahččat golbma beali: sámegiella, (re)vitaliseren ja guovttegielatvuohta, kulturmáhttu ja dábálaš máhttu sámi diliid birra. Dán oktavuođas namuhit maiddái iešguđet sajiid (arenaid) gos gelbbolašvuohta sáhttá ovddiduvvot. 1.4 Evaluerema vuođđu ja mihttomearri – čoahkkáigeassiárvvoštallamat </p>
<p>Nugo ovdalis namuhuvvon, de dát evaluerenprošeakta ii atte vejolašvuođaárvvoštallat sámegielgeavaheami buot almmolaš ásahusain maidda láhka guoská, eai ge gávdno fávdnádit áigeguovdilis dieđut ge. Sámegiela geavaheami evalueren buot ásahusain, eanet ođđa dieđuid vuođul, livččii diehttelasat addán buoret vejolašvuođa vástidit daid gažaldagaid mat evaluerema barggaheaddjis livčče. Dán vuođul sáhttá dadjat ahte evalueren livččii galgan čađahuvvot viidát dieđuidvuođul go mat dán prošeavtta ráddjemat dahket vejolažžan. Nuppi dáfus lea vejolaš muhtun muddui čoahkkáigeassit ja árvvoštallat dan dihte go ovdalaččasčohkkejuvvon dieđuid olis leat dahkkojuvvon oalle čielga ja ovttalágan konklušuvnnat. </p>
<p>Ovdalis namuhuvvon SI-raporttas (Pettersen ja Gaup 2004) čujuhuvvo earret eará ahte almmolašvuohta ságaskuššá vejolašvuođa viiddidit sámegiela hálddašan-guovllu. Dan dihte navdojuvvo ahte sáhttá leat ulbmillaš vuđolaččat ságaskuššat sámelága oktan gullevaš njuolggadusaiguin, earret eará gávnnahan dihte devdet go dat geatnegasvuođaid mat čuvvot servodaga ovdáneami. Árvaluvvo ahte ásahuvvo lávdegoddi mii vuđolaččat guorahallá sámelága oktan njuolggadusaiguin. Go</p>
<p>Sámedikki ollesčoahkkin 2003:s mearridii ahte giellanjuolggadusaid ferte evalueret, de čujuhuvvui ge dán evttohussii. Daddjui ahte njuolggadusaid ferte heivehit dálá dillái ja riikkaidgaskasaš giellamearrádusaide.</p>
<p>Mii deattuhit ahte evalueren dán prošeavtta olis ii sáhte gohčoduvvot “sámelága ja gullevaš njuolggadusaid ulbmillaš ja vuđolaš ságaskuššamin”. Ii hal leat ge nammaduvvon lávdegoddi dán váste. Barggaheaddji lea háliidan čuvgehit moanat gažaldagaid prošeavttas “Sámelága giellanjuolggadusaid evalueren”. Nugo mandáhtas boahtá ovdan, de guoská dát lága mearrádusaide, muhto maiddái čuovvoleapmái ja váikkuhusaide. Nu lea nappo jurddašuvvon earalágan evalueren go dat mii ohcaluvvo ovdalaččas namuhuvvon dokumeanttain. Maiddái mii sávvat ahte diekkár viiddis evalueren sáhtášii leat ulbmillaš gaskaoapmi sihke láhkateavstta,čuovvoleami ja sámegiela dili árvvošteapmái sihke siskkobealde ja olggobealde sámelága giellanjuolggadusaid doaibmaguovllu. 1.5 Raportta sisdoallu muđui 2. kapihtal Sámegiela geavaheapmi almmolaš ásahusain muitala oanehaččatmuhtun mihttomeriid, doaibmabijuid ja bohtosiid das movt suohkanlaš, fylkkagielddalaš ja stáhtalaš ásahusat leat čuvvon sámelága giellanjuolggadusaid. </p>
<p>Dán kapihttalis geahčaduvvo maiddái movt lága giellanjuolggadusat leat doaibman ovttaskas olbmuid guovdu ja leat go dat váikkuhan dasa ahte lea šaddan dábálaš sámegillii gulahallat almmolaš ásahusaiguin seammaládje go dárogillii. 3. kapihttalis geahčadit iešguđet giellanjuolggadusaid. Dáppe leat čoahkkái-geassi dieđut ja árvvoštallamat mat gusket daidda giellanjuolggadusaide mat leat dás evaluerejuvvon sisdoalu ja/dahje čuovvoleami hárrái. 4. kapihtal: Lea go láhka čuvvojuvvon adekvahtelaččat? Ulbmilat ja bohtosat . </p>
<p>Gažaldatčuovvoleami birra ságaskuššojuvvo sámelága giellakapihttala bajit ulbmiliid vuođul. ýájehuvvojit muhtun ovdamearkkat gos láhka lea doaibman ulbmiliid mielde. 5. kapihttalis, riikkaidgaskasaš geatnegasvuođat ja sámelága giella-njuolggadusat, ságaškuššojuvvo gažaldat man muddui giellanjuolggadusat devdet riikkaidgaskasaš geatnegasvuođaid, erenoamážit minoritehtagiellalihtu. 6. kapihtal lea eará rievttálaš diliid birra.ýujuhuvvo earret ovdalaš guorahallamiid árvalusaide dárbbu birra muddet dahje rievdadit láhkateavstta. Kapihttalis árvaluvvo maiddái ahte viidáset barggus sámelága giellanjuolggadusaiguin berre árvvoštallojuvvot láhkarievdadeapmi man ulbmil lea viiddidit giellanjuolggadusaid doaibmaguovllu dasa maid mii gohčodit “sámi guovlun” ja “doaibman”. 7. kapihtal: Diehtodárbu ja viidáset čuovvoleapmi. Evttohuvvon doaimmat. Mii árvalit earret eará ahte dát evaluerenbargu čuovvoluvvo dainna lágiin ahte ásahuvvo lávdegoddi árvvoštallat makkár dieđuide ja áŋgiruššansurggiide lea dárbu sámegiela ovddideami nammii. Mii leat diekkár lávdegotti gohčodan vitaliserenlávdegoddin .8. kapihtal: ýoahkkáigeassu . Dán evaluerenbarggu duogáš ja bargojoavkku mandáhtta ja fokus čoahkkáigessojuvvojit oanehaččat. 2 Sámegiela geavaheapmi almmolaš ásahusain 2.1 Álggahus </p>
<p>Dán kapihttala váldofáddán lea suohkaniid, fylkkagielddaid ja stáhta ásahusaid sámegielgeavaheapmi, ja maiddái sámegielagiid sámegielgeavaheapmi go váldet oktavuođa almmolaš ásahusaiguin hálddašanguovllus. Nugo 1. kapihttalis namuhuvvon, de galgá sámelága giellanjuolggadusaid evalueren dan muddui go vejolaščađahuvvot ovdalaš dieđuid vuođul, ja erenoamážit Sámedikki giella-geavahaniskkademiid vuođul, mat leat čađahuvvon sámelága § 3-12 olis. Mii leat maiddái atnán eará čielggademiid vuođđun (geahča čuoggá 2.3). Mandáhta ráddjemis čujuheimmet ahte dieđut eai atte doarvái vuođu árvvoštallat sámegielgeavaheami buot almmolaš ásahusain maidda láhka gusto, ii ge buot mearrádusaid hárrái mat leat lága giellakapihttalis. Prošeavtta ekonomalaš (ja nu maiddái áiggi dáfus ráddjejuvvon) mearit eai ge daga vejolažžan nie ollásit árvvoštallat. Mii baicca áigut ovdanbuktit soames váldokonklušuvnnaid dálá dieđuin ja materiálas. Vižžojuvvon dieđut leat dušše lassin daidda. </p>
<p>Dát ráddjejupmi vástida maiddái min ipmárdussii das mii lea ulbmilin árvvoštallat almmolaš ásahusaid sámegielgeavaheami, nugo namuhuvvon ovddit kapihttalis. Mii eat leat čielggadeami dulkon leat geahččodoaibman, muhto baicca dáhttun čuvgehit iešguđet beliid ásahusaid sámegielgeavaheamis, čalmmustahttin dihte sihke guovddáš áŋgiruššansurggiid ja doaimmaid, ja maiddái vásáhusaid ja bohtosiid mat leat olahuvvon giellanjuolggadusaid ollašuhttima rahčamušain. </p>
<p>Kapihttalis gieđahallojuvvo maiddái mandáhta gažaldat dan hárrái leat go lága giellanjuolggadusat leamaš mielde dahkame sámegiela gulahallangiellan almmolaš ásahusaid guovdu, ovttadássásaččat dárogielain (geahča čuoggá 3.4). 2.2 Eambbo sámelága giellanjuolggadusaid birra </p>
<p>Nugo namuhuvvon 1. kapihttalis, de sámelága giellanjuolggadusat vuosttažettiin gustojit sámegiela geavaheapmái almmolaš orgánaiguin gulahallamis dihto guovllus: suohkaniin Kárášjogas, Guovdageainnus, Unjárggas, Porsáŋggus,</p>
<p>Deanus ja Gáivuonas, ja ođđajagemánu 1. beaivvi 2006 rájes maiddái Divttas-vuonas. Muhtun giellanjuolggadusat gustojit maiddái fylkkagielddalaš ja stáhtalaš ásahusaide main leat doaimmat dáin suohkaniin. Giellakapihttala njuolggadusaid mielde gustojit oasit mearrádusain maiddái Sámediggái, Boazodoallohálddahussii,</p>
<p>Sámi allaskuvlii ja stáhtalaš sámi skuvllaide (§§ 3-2, 3-3 vuosttaš lađas, 3-7 ja 3-11). Dasa lassin gullet maiddái luondduhálddašandirektoráhtta ja Romssa universitehta lága doaibmaguvlui (§§ 3-2, 3-3 nubbi lađas, 3-7 ja 3-11.</p>
<p>Sámegiela hálddašanguovllu siskkobealde lea almmolaš bálvalusaid geavaheddjiin vuoigatvuohta oažžut bálvalusa sámegillii sihke čálalaččat ja njálmmálaččat (gč. § 3-2 vuosttaš lađđasa). ýálalaš oktavuođaváldimat maiddái guovllulaš almmolaš ásahusaid2 hálddašanguovllus galget vástiduvvot sámegillii (seamma paragráfa nubbi lađas). Gulaheamit mat erenoamážit gustojit buohkaide dahje muhtumiidda geat ásset hálddašanguovllus, galget leat sihke sámegillii ja dárogillii (§ 3-2 nubbi lađas). Ja skovit, mat galget adnot báikkálaš dahje guovllulaš almmolaš orgána hárrái hálddašanguovllus,galget gávdnot sihke sáme- ja dárogillii (§ 3-2 goalmmát lađas). Hálddašanguovllu suohkanat sáhttet mearridit ahte sámegiella galgá leat ovttadássásaš dárogielain miehtá dahje osiin suohkanlaš hálddašeamis (§ 3-9).</p>
<p>Sámelága giellanjuolggadusat nannejit maiddái vuoigatvuođa sámegieloahpahussii (§ 3-8), ja addet almmolaš hálddašeami bargiide vuoigatvuođa oažžut virgelobi bálkkáin háhkan dihte sámegielgelbbolašvuođa go ásahusa dárbbaša dakkár sámegielgelbbolašvuođa (§ 3-7). Muđui regulere oahpahusláhka oahpahus-vuoigatvuođa. Hálddašanguovllu suohkaniid suohkanstivrrat sáhttet mearridit ahte sámegiella galgá leat ovttadássásaš dárogielain miehtá dahje osiin suohkanlaš hálddašeamis (§ 3-9). §§ 3-10 ja 3-11 sisttisdollet čujuhusa das movt doaibma-guovllu mearrádusat sáhttet viiddiduvvot, vuoigatvuođa váidit jus almmolaš ásahus ii čuovo kapihttala mearrádusaid ja čujuhusaid sámi giellabarggu organiserema birra. Duon maŋemus namuhuvvon mearrádusa mielde galgá</p>
<p>Sámediggi bargat sámegiela suodjaleami ja viidáset ovddideami ovdii Norggas ja galgá juohke njealját jagi ráhkadit raportta Gonagassii sámegiela dili birra Norggas.</p>
<p>Lágas leat sierra mearrádusat viiddiduvvon vuoigatvuođa hárrái geavahit sámegiela riektevuogádagas ja dearvvašvuođa- ja sosialsuorggis (§§ 3-4 ja 3-5).</p>
<p>NOU 1985:14 nanne ahte gielalaš unnimusvuoigatvuođat “vuosttažettiin galget leat doppe gos lea eanemus dárbu ovdanbuktit iežas ášši čielgasit ja vuđolaččat ja gos lea ovttaskas olbmuide erenoamáš dea</p>
<p>ǈalaš ipmirdit gielalaš ovdanbuktimiid” (s. 188). Sámevuoigatvuođalávdegoddi mii ovddidii dán evttohusa, navddii ahte gielalaš gulahallanváttisvuođat leat erenoamáš vahágin ovttaskas olbmuide dearvvašvuođa- ja riektesuodjaleami dáfus. Erenoamáš giellavuoigatvuođaid ágga girkolaš bálvalusaid hárrái lei ahte sámegiella lea árbevirolaččat čadnojuvvon 2 Guovllu almmolaš orgánain hálddašanguovllus oaivvilduvvo juohke fylkkagieldda ja stáhta orgána mas leat bálvalanviidodahkan ollásit dahje muhtun muddui gielddat sámegiela hálddašanguovllus, muhto mii goitge ii leat riikkaviidosaš. (§ 3-1, 4. girkolaš doaimmaide, mii earret eará boahtá das go sámi guovlluid báhpat leat juo 1848 rájes geatnegahtton čađahit sámegielgeahččaleami. Dan dihte ii árvaluvvon rievdadit sámegiela dili girkolaš oktavuođain heajubun go lea leamaš. 2.3 Dálá dieđut </p>
<p><em type="italic">Sámedikki giellageavahaniskkadeamit </em></p>
<p>Sámi Ealáhus- ja Guorahallanguovddáš čađahii Sámedikki vuosttaš giella-geavahaniskkadeami: Iskkadeapmi sámegiela geavaheami birra (SEG 2000 Sámi giellaráđi ovddas). Raporta geahččá iešguđet beliid sámegiela geavaheamis sihke priváhtaolbmuid gaskka sámi guovlluin ja almmolaš ásahusaid, sámi organisašuvnnaid ja sámi ásahusaid gaskka.</p>
<p>Sámedikki nubbi giellaiskkadeapmi lei 2004:s, ja dan čađahii Sámi giellaráđđi.</p>
<p>Ulbmilin iskkademiin lei guorahallat dihto ásahusaid sámegielgeavaheami, ja maiddái iskat makkár beroštupmi lei válljet sámegiela sámi skuvllain ja mánáidgárddiin. Iskkadeapmi fátmmasta davvisámegiela dihto ásahusain, muhto deattuha erenoamážit oarjel- ja julevsámegiela guovlluid dili. Dán iskkadeapmi logut ja konklušuvnnat čalmmustahttet nappo mihá viidát guovllu go sámegiela hálddašanguovllu.</p>
<p><em type="italic">Guovttegielat bálvalusat </em></p>
<p>Raporta ”Tospråklig tjenesteyting. Brukerundersøkelse i forvaltningsområdet for samelovens språkregler”, almmuhuvvui jagis 2000* (Sigrid Skålnes ja Margrete</p>
<p>Gaski, NIBR). Iskkadeapmi fátmmasta hálddašanguovllu suohkaniid. Ulbmilin iskkademiin lei gávnnahit movt dáid suohkaniid ássit vásihit sámegiela ja dárogiela ovttadássásašvuođa hálddašeamis. Guovddážis ledje bálvalusat viđaiešguđet almmolaš hálddašanásahusas; golmma suohkanlaš ja guovtti stáhtalaš ásahusas. Geavaheddjiin jerrojuvvui lei go sis iežaset mielas duohta vejolašvuohta válljet giela – sámegiela dahje dárogiela – nu movt ieža háliidit go galge gulahallat almmolaš kantuvrraiguin (Barggaheaddji: GGD).</p>
<p>Almmolaš sámi diehtojuohkinbálvalusat 2001:s bođii prošeaktaraporta ”Kartlegging og utredning av offentlige samiske informasjonstjenester*” (Torunn Pettersen ja Johanne Gaup; Sámi Instituhtta). </p>
<p>Prošeavtta duogážin lei ahte ii gávdnon systemáhtalaš almmolaš govva das guđetalmmolaš dieđut juo gávdnojit sámegillii, mii ain dárbbašuvvošii dahje geas lea dahje geas galggašii leat ovddasvástádus diekkár diehtojuohkima hárrái. Raporttas leat earret eará dieđut das man galle almmolaš diehtoalmmuhusa leat sámegillii ja sámi áššiid birra boahtán dihto áigodagain. (Barggaheaddji; GGD).</p>
<p><em type="italic">Guovttegielatvuođaruđat </em></p>
<p>Sámediggi lea 1993 rájes juolludan guovttegielatvuođaruđaid sámegiela hálddašanguovllu suohkaniidda ja fylkkagielddaide. Dát ruđat leat eanemus guovddáš váikkuhandoaibma sámelága giellanjuolggadusaid ollašuhttima várás. Gielda- ja guovlodepartemeanta nammadii 2001:s bargojoavkku masa serve sámegiela hálddašanguovllu suohkanat, Romssa ja Finnmárkku fylkkagielddat, Stáhta oahpahuskántuvra Finnmárkkus ja Oahpahus- ja dutkandepartemeanta. Bargojoavkku raporttas, mii ovddiduvvui 2002:s, ságaskuššojuvvo gažaldat ožžot go suohkanat gokčojuvvot goluid mat sis dál leat guovttegielatvuhtii, ja leat go sis resurssat deavdit gáibádusaid láhkamearrádusain guovttegielatvuođa birra. ”Tospråklighetsmidler. Rapport fra arbeidsgruppe*” (dás duohko gohčoduvvon</p>
<p>GGD-raportan 2002) válddáhallá oalle dárkilit suohkaniid ja fylkkagielddaid mat ledje giellanjuolggadusaid hálddašanguovllus dalle. Leat dieđut earret eará dan birra man stuora oassi suohkaniid bargiin ja suohkaniid ássiin leat sámegielagat, sámegiela geavaheami mihttomeriid birra, ja giellaealáskahttima ja/dahje guovttegielatvuođa birra. Namuhuvvon leat maiddái moanat ovttaskas doaimmat ja áŋgiruššansuorggit iešguđet suohkanlaš ja fylkkagielddalaš ásahusain. Dát raporta lea min váldogáldu das go maŋŋelis válddahallat sámegiela geavaheami sámi suohkanin ja fylkkagielddain sámelága gáibádusaid vuođul.</p>
<p><em type="italic">Gáivuona sámepolitihkalaš doaimmaid evalueren </em></p>
<p>Raporta ”Kamp, krise og forsoning. Evaluering av samepolitiske tiltak i Kåfjord*”(Paul Pedersen ja Asle Høgmo, NORUT 2004). Raporta válddahallá hui viidát earret eará riidduid mat ledje sámelága giellanjuolggadusaid atnui váldima hárrái ja eará sámepolitihkalaš doaimmaid geažil suohkanis, ja riidduid duogáža. Dás muitaluvvo mearridanproseassaid birra ja mat ledje riidoáššin, ja maiddái válddahallo juogalágan soabadanproseassa.</p>
<p><em type="italic">Iskkadeapmi: sápmelaččat riektevuogádagas </em></p>
<p>Iskkadeapmi man Wenke Brenna (2005) lea čađahan, sisttisdoallá earret eará sámegiela geavaheami iešguđet bealálaččaid gaskka riektevuogádagas</p>
<p>Finnmárkkus. Son atná earret eará giellageavahaniskkadeami vuođđun oažžut gova das movt su iskkadansuorggis lea sámegiela geavaheapmi ja makkár guottut dasa leat.</p>
<p><em type="italic">Eará áigeguovdilis girjjálašvuohta </em></p>
<p>Mii deattuhit ahte gávdnojit vel eanet almmuheamit sámelága giellanjuolggadusaid birra dahje mat leat áigeguovdilat dáid njuolggadusaid čuovvuma hárrái.</p>
<p>Neahttabáikkis sámi statistihka birra man Sámi Instituhtta doaimmaha, lea ollislaš diehtu dákkár almmuhemiid birra: www.sami-statistics.info. 2.4 Sámegiela geavaheapmi suohkaniin </p>
<p>GGD-raporta 2002 čájeha ahte eanas suohkanat leat mearridan guovttegielatvuođaplánaid. Suohkanat atnet dea</p>
<p>ǈalažžan ahte sis leat bargit geat hálddašit sámegiela, ja eatnasat atnet dárbbašlažžan lasihit sosial- ja dearvvašvuođasuorggi bargiid gelbbolašvuođa njálmmálaš sámegielas. Earret Guovdageaidnu, mas buori muddui lea sámegielgelbbolašvuohta dán ja eará surggiin. Buot suohkanat atnet hui dárbbašlažžan buoridit čálalaš giellagelbbolašvuođa eanas surggiin suohkan-hálddahusas.</p>
<p>Raportta mielde atnet suohkanat dárbbašlažžan buoridit álbmoga sámepolitihkalaš gelbbolašvuođa. Giellaealáskahttinbargu lea plánejuvvon čađahuvvot máŋggajagigiellaprošeaktan ja giellaguovddážiid doaimma nannemiin. Dain suohkaniin gos sámegiella lea hearkkit dilis, lea maid áigumuš guottuid ovddidit earret eará kulturfálaldagaid ja -doaimmaid bokte, nugo dáidaga, teáhtera, konsearttaid ja eará doaluid bokte. Raporttas meroštallá bargojoavku man ollu resurssaid suohkanat dárbbašit jahkásaččat lagamus jagiid ovddidit guovttegielatvuođa (tabealla 18 s. 49).</p>
<p>Vai dás beassat oaidnit veahá iešguđet suohkaniid gielladilis ja movt suohkanat barge 2002:s sámelága giellakapihttala mearrádusaid deavdimiin, de ovdanbuktit mii dás osiid suohkaniid válddahallamis nugo namuhuvvon raporttas muitaluvvo. Mii leat deattuhan dieđuid sámegielagiid logu ja guovttegielatvuođa barggu ulbmiliid birra ja juohke suohkanis namuhit ovtta dahje moadde doaimma. Leat juohke suohkanis namuhan iešguđetlágan doaimmaid čájehan dihte man viidát bargojuvvo sámegiela nannemiin. Eanet dieđuid suohkaniid birra gávnnat raporttas (GGD 2002). 2.4.1 Guovdageainnu suohkan</p>
<p>Oassi GGD-raporttas 2002: Olmmošlohku: 3068. Sámegielagat: 95 %. Eanas gielddabargit, badjel 80 % leat sámegielagat. Suohkana bargiin hálddaša 40,1 % sámegiela čálalaččat. Buot vuođđoskuvlaohppiin lea sámegiella fágan, ja eatnasiin sis (sullii 90 %) lea sámegiella 1. giellan. Earáin lea sámegiella 2. giellan. Sullii 3 % eai hálddaš sámegiela.</p>
<p>Suohkana guovttegielatvuođapolitihkka ýoahkkingiella, sihke hálddahuslaččat ja politihkalaččat, lea sámegiella. Go oasseváldit eai máhte sámegiela, de adno dulka. Suohkan lea virgádan guokte giellakonsuleantta ja ovtta dulkka/ jorgaleaddji fuolahit suohkanlaš hálddahusa dárbbu giellabálvalusaid dáfus. Suohkan geahččala fuolahit ahte iežaset addin čálalaš dieđut bohtet guovtti gillii, sámegillii ja dárogillii. Adnojit ollu návccat jorgalit, heivehit ja čilget dan gillii mas oktavuohta váldojuvvo. Dan nagoda suohkan dadjat ollásit deavdit njálmmálaččat, muhto ii čálalaččat gal. </p>
<p><em type="italic">Sámegielgelbbolašvuođa lasiheaddji doaimmat – ovdamearka </em></p>
<p>Suohkanis váilu erenoamáš gelbbolašvuohta sámegillii áššemeannudeamis. Dat mielddisbuktá ahte eanet áššemeannudeaddjit vuos fertejit oahppat čálalaš sámegiela ovdal go sáhttá oahpahišgoahtit sámegiel áššemeannudeami. Suohkanis lea álggahuvvon bargu hukset sámi “áššemeannudan-diehtočoakkáldaga” mii galgá álkidahttit sámegiela geavaheami dábálaš áššemeannudeamis. Dat sisttisdoallá sátnebáŋkku ja jorgalanrávvagiid ja málliid dokumeanttaid ráhkadeapmái ja jorgaleapmái sihke dáro- ja sámegillii. 2.4.2 Kárášjoga gielda</p>
<p>Oassi GGD-raporttas 2002: Olmmošlohku: 2900. Sullii 90 % álbmogis lea sámegielat. Stuora oassi gieldda ássiin leat njálmmálaččat guovttegielagat, muhto hui unnán máhttet sámegiela čállit. Badjel 80 % Kárášjoga gieldda bargiin hálddašit sámegiela njálmmálaččat, ja 17 % hálddaša sámegiela čálalaččat.</p>
<p>Skuvllas lea (eanas oassi) oahpahus sámegillii, ja dat buolva šaddá ollásit guovttegielat, sihke njálmmálaččat ja čálalaččat, go gerget skuvllas. Ulbmilin lea ovddidit guovttegielatvuođa dihtomielalašvuođa mánáid guovdu vai vállješe sámegiela go šaddet doaibmi guovttegielagat. Sii geat leat 30-65 jagi agis eai leat ožžon skuvllas sámegieloahpahusa, ja dušše moattis sis hálddašit sámegiela čálalaččat. Sin guovdu ferte ge ásahit doaimmaid mat dahket sin gelbbolažžan ollásit hálddašit iežaset eatnigiela, vai nu sáhtáše leat mielde ovddideame mánáideaset guottuid sámegiela geavaheami hárrái.</p>
<p><em type="italic">Gieldda guovttegielatvuođapolitihkka </em></p>
<p>Kárášjoga gielda mearridii 1991:s álggahit doaimmaid olahan dihte guovttegielatvuođa ulbmila 5 jagi sisa. 1998:s mearriduvvui strategiijaplána (bajit plána gieldda guovttegielatvuođapolitihka čađaheapmái), mas ulbmilin lea ahte</p>
<p>Kárášjoga gielda galgá šaddat guovttegielat gieldan. Gielddastivra lea mearridan ahte gieldda áššemeannudeaddjit galget čállit bajilčállaga ja mearrádusevttohusa sámegillii ja dárogillii buot áššiin. Muhtumat čállet ieža, ja earát ožžot rávvagiid dahje veahki jorgalit. Lea ain guhkes gaska dasa go buohkat hálddašit sámegiela čálalaččat.</p>
<p><em type="italic">Sámegielgelbbolašvuođa lasiheaddji doaimmat – ovdamearka </em></p>
<p>Gieldačađahii 1997:s prošeavtta “divššodettiin sámástit*”. Dárogielat buohcci-divššárat ožžo 3 vahkku giellaoahpahusa ja dasto vejolašvuođa hárjehallat dialogaid mas ulbmilin lea sámegillii dikšugoahtit boarrásiid. Maŋŋel oahppoáiggi oaččui juohke kursalaš nammaduvvon sámegielat fáddara geas lea ovddasvástádus viidáseappot nevvodit su beaivválaš bargodilis. Prošeaktaáiggis ráhkaduvvojedje maiddái dialogat ja jietnabáttit maid sáhttá atnit ođđa dearvvašvuođabargiidoahpaheamis. Lea sávaldat joatkit dán oahpahusdoaimma. Gielda pláne čađahit sullasaš prošeavtta sihke ealáhus- ja eanandoalloossodagain ja kulturossodagas. Prošeaktaáigodagas ožžot dárogielagat oahpu seammás go leat mielde ráhkadeame áigeguovdilis tearpmaid, doahpagiid, dadjanvugiid jna. mat bohtet ávkin dábálaš dilálašvuođain. ŋggu gielda</p>
<p>Oassi GGD-raporttas 2002: Olmmošlohku: 4400. Sámi giellaráđi iskkadeami mielde 2000:s dahket gieldda sámegielagat 35 %. Navdojuvvo ahte sin lohku geat áddejit sámegiela dahje geain lea sámegiella ruovttugiellan (vaikko ieža eai hála sámegiela) lea mihá stuorit. Sullii 21 % Porsáŋggu gielddabargiin hálddašit sámegiela njálmmálaččat, ja sullii 8 % hálddašit čálalaš sámegiela. Porsáŋggugielddas, man sáhttá namahit mearrasámi gieldan, lea hui dea</p>
<p>ǈalaš lágidit doaimmaid olbmuid čuvgema várás identitehta birra ja ásahit áddejumi dasa manne lea dárbbašlaš suodjalit ja ovddidit sámegiela, kultuvrra ja árbevieruid. Giella ja mearrasámi kultuvra lea ain eallime gielddas, muhto lea várra ahte sáhttet jávkat jus eai biddjo návccat gáhttet ja ovddidit daid.</p>
<p>Gieldda guovttegielatvuođapolitihkka 1996 gielddastivramearrádusa mielde lea váldo mihttomearrin gáhttet ja ovddidit báikkálaš servodaga girjás kulturárbbi. Dán galgá olahit earret eará báikkálaš giela ja kultuvrra deattuheami bokte vuođđoskuvlaoahpaheamis. Mihttomearrin lea ahte gieldda hálddahus galgá šaddat guovttegielagin. Dál leat juo bargit goasii buot ossodagain gieldda bálvalussurggiin geain lea doarvái máhttu vástidit njálmmálaččat sámegillii. Sámi giellaguovddáš lea doaimmahan sámegiel-oahpaheami buot dásiin, vai bargit šattaše gelbbolažžan addit seammadássásaš bálvalusfálaldaga olles álbmogii. Datte ii leat leamaš vejolaš deavdit sámelága unnimusgáibádusaid, ovdamearkka dihte jorgalit áššeovddidemiid ja doallat politihkalaščoahkkimiid sámegillii ja dárogillii. Hástalussan lea ovddidit sámegiela geavaheami nu ahte sámegielagat ávžžutkeahttá ožžot bálvalusaid ja vástádusaid sámegillii buot gieldda dásiin. </p>
<p><em type="italic">Sámegielgelbbolašvuođa lasiheaddji doaimmat – ovdamearka </em></p>
<p>Gielda háliidivččii álggahit doaimmaid mat ealáskahttet álbmoga sámegiela. Sámi giellaguovddáža ovddideapmi namuhuvvo sierra. Earret eará namuhuvvojit giellalávgu, mánnosaš gielladeaivvadeamit ja mánáid ja nuoraid giellačoagganeamit. 2.4.4 Deanu gielda</p>
<p>Oassi GGD-raporttas 2002: Gielddas leat sullii 3050 ássi. Sullii bealli leat sámegielagat. Sullii 48 % gieldda bargiin hálddašit njálmmálaš sámegiela, ja sullii 18 % hálddašit čálalaš sámegiela.</p>
<p><em type="italic">Gieldda guovttegielatvuođapolitihkka </em></p>
<p>Deanu gielddas lea mihttomearrin olahit duohta ovttadássásašvuođa sámegiela ja dárogiela gaskka. Váldostrategiijan dás lea áŋgiruššat guovttegielatvuhtii sihke gieldda organisašuvnnas ja muđui Deanu-servodagas. Geavatlaččat eaktuda dát eanet návccaid bidjama sámegiela oahpaheapmái iešguđet oahppodásiin. Sii geat eai máhte sámegiela, dárbbašit vuosttažettiin sámegiel álgooahpahusa. Gielda galgá iežas oahpahus- ja virgádanpolitihka bokte váikkuhit dasa ahte organisašuvnna dárbu sámegielat gelbbolašvuhtii devdojuvvo ollásit.</p>
<p><em type="italic">Sámegielgelbbolašvuođa lasiheaddji doaimmat </em></p>
<p>Gielda háliida čađahit oahpahusplána olahan dihte sámegiela ja dárogiela duohta ovttadássásašvuođa ulbmila. Dárbbu sáhttá oanehaččat ná čilget:</p>
<p>Sámegiella allaskuvladásis: Áššemeannudeaddjit, oahpaheaddjit, ja soames gielddalaš fágavirggit. Eará almmolaš ásahusaid bargit geat barget Deanus. Sámegiella vuođđoskuvla ja/dahje joatkkaskuvladásis: Fágavirggit,jođiheaddjit, ja virggit main lea diehtojuohkindoaibma gieldda álbmoga guovdu.</p>
<p>Eará almmolaš ásahusaid bargit geat barget Deanus. Sámegiela álgooahpahus: Olahan dihte duohta guovttegielatvuođa gielddalaš organisašuvnnas, de lea dárbbašlaš ahte eanas gielddabargit máhttet dahje áddejit sámegiela. Olahan dihte duohta ovttadássásašvuođa sáme- ja dárogiela gaskka, de lea mihttomearrin ahte eanas Deanu ássit máhttet dahje áddejit dihto meari sámegiela. 2.4.5 Unjárgga gielda</p>
<p>Oassi GGD-raporttas 2002: Gielddas leat sullii 965 ássi. Sullii 75 % gieldda ássiin ádde dahje hállá sámegiela. Oallugat sis geat hállet goappaš gielaid, eai máhte čállit eai ge lohkat sámegiela. Gielddabargiin hálddaša sullii 40 % sámegiela njálmmálaččat, ja sullii 14 % hálddaša čálalaš sámegiela.</p>
<p><em type="italic">Gieldda guovttegielatvuođapolitihkka </em></p>
<p>Unjárgga gielda lea mearridan giellaovddidanplána jagiide 2000-2004. Gielda háliida nannet iežas sajádaga sámi gieldan. Unjárgga gielddas galgá boahttevaš ovdáneapmi vuođđuduvvot sámi kulturárbbi ala ja daid árvvuid ala mat das leat giela, guottuid, árbevieruid ja olbmuid servvoštallamiid ja oktavuođaid hárrái.</p>
<p>Ulbmil sámegiela dáfus lea ahte sámegiella maiddái boahtteáiggis galgá leat ealli giella mii geavahuvvo buot oktavuođain. Maiddái galget sámegiella ja dárogiella leat ovttadássásaš gielat gieldda hálddahusdoaimmas. 2001:s ásahii gielda sámi giellaguovddáža Várjjat-guovllu várás. Gielddas váilu sámegielgelbbolašvuohta virggiin maidda gáibiduvvo fágaoahppu.</p>
<p>Buot dieđut guovddáš gielddas gieldda álbmogii almmuhuvvojit sámegillii ja dárogillii. Man muddui iešguđet bálvalussurggiid dieđut jorgaluvvojit lea eambbo soaittáhagaid mielde, gelbbolašvuođa ja hoahppuvuođa mielde. Kapasitehta geažil lea dušše politihkalaš mearrádusevttohusaid ja mearrádusaid vejolaš jorgalit sámegillii, ii ge olles áššeovddideami. Hástalussan lea ovddidit daid gielddabargiid ja ássiid čálalaš sámegielmáhtu, geat dál máhttet sámegiela dušše njálmmálaččat. Sámegiella vuosttašgiellan vuođđoskuvllas álggahuvvui nu maŋŋit go 1978:s, nu ahte stuora oassi ollesolbmuin eai máhte lohkat ja čállit iežaset eatnigiela.</p>
<p><em type="italic">Sámegielgelbbolašvuođa lasiheaddji doaimmat </em></p>
<p>Álbmoga giela lea dárbbašlaš ealáskahttit fas, ja Sámi giellaguovddáš (Isak Saba guovddáš) dárbbaša resurssaid dasa. Doaimmat maid háliidivčče álggahit leat ovdamearkka dihte sihke mánáide/nuoraide ja ollesolbmuide oahppomátkkit ja árbevirolaš bargguid hárjehallan. 2.4.6 Gáivuona suohkan</p>
<p>Oassi GGD-raporttas 2002: Olmmošlohku: 2300. Sámi giellaráđi iskkadeami mielde leat sullii 46 % sámegielagat. Gáivuona suohkanbargiin máhttá 26 % njálmmálaš sámegiela, ja 7 % hálddaša čálalaš sámegiela. Gáivuona dilli daddjo leat oalle earaláganiin go Sis-Finnmárkku gielddat sámegiela geavaheami hárrái. Go sámegielas ja sámi kultuvrras lea nanu vuođđu Sis-Finnmárkkus, de lea</p>
<p>Gáivuotna vásihan ovttakultuvrralaš deattuheami ja giellamolsuma, mii lea dahkan ahte sámegiella lea bázahallan dárogiela ektui. Gáivuonas lea dáruiduhttin erenoamážitčuohcan maŋŋel nuppi máilmmesoađi. Dat dagahii ahte dárogiella šattai beaivválaš giellan ollu ruovttuin, ja oallugat eai beassan lunddolaččatoahppat giela ruovttus.</p>
<p><em type="italic">Suohkana guovttegielatvuođapolitihkka </em></p>
<p>Gáivuona suohkan mearridii cuoŋománus 1999 guovttegielatvuođaplána jagiide 1998-2001, ja sis lea maid váldo mihttomearrin ahte báikkálaš máŋggakultuvrralašárbi galgá gáhttejuvvot ja ovddiduvvot buot suohkanlaš doaimmain. Suohkana bargiin leat datte hui unnán geat máhttet sámegiela. Ulbmil dan hárrái ahte earret eará suohkana hálddahus galgá leat guovttegielat, ii leat lahkage olahuvvon. Buot suohkana áššemeannudeapmi ja čoahkkimat leat dárogillii. Hálddahusas eai leat ekonomalaš várit ii ge doarvái giellamáhttu sáhttit áššemeannudit sámegillii. Gáivuona suohkana dea</p>
<p>ǈaleamos reaidu sámegielmáhtu lasiheapmái lea giellaguovddáš. Go suohkanis lea unnán sámegielgelbbolašvuohta ja heittot ruhtadilli, de hehtte dat guovttegielatvuođa fálaldagaid ásaheami ja ovddideami.</p>
<p><em type="italic">Sámegielgelbbolašvuođa lasiheaddji doaimmat </em></p>
<p>Suohkan mearkkaša ahte lassánan gilvvu sámegielat bargiid alde ja ferte dađimielde dohkkehit ahte šaddá fállat buoret bálkká vai nagoda gilvvu čuovvut. Dál fállá suohkan sámegieloahpu olles bálkkáin, muhto liikká lea dasa unnán beroštupmi. Movttiidahttin dihte oahpu váldit, sáhtášii leat áigeguovdil fállat soames bálkáceahki lassibálkká oahppoáiggis, dahje eanet bálkká maŋŋel go lea oahpu váldán. Stuorámus beroštupmi ja mokta sámegieloahpu gazzamii lea leamaš dikšun- ja ovddasmorašsuorggis . Dat soaitá boahtit das go bargit dien suorggis dovdet stuorámus dárbbu máhttit sámegiela. 2.5 Sámegielgeavaheapmi fylkkagielddain </p>
<p>GGD-raporttas 2002 leat čuovvovaš čoahkkáigeassi dieđut Romssa ja Finnmárkku fylkkagielddaid birra: Finnmárkkus leat sakka eanet sámit go Romssas, muhto rehkenasto ahte Romssas leat sullii 10 % álbmogis sápmelaččat. Vaikko eanas oassi sámegiela hálddašanguovllus lea Finnmárkkus, de leat Romssa fylkka-suohkanis seamma vuođđogeatnegasvuođat, danne go Gáivuona suohkan gullá hálddašanguvlui. Liikká leat dán guovtti fylkkas goabbatlágan guovttegielatvuođa-doaimmat.</p>
<p>Finnmárkku fylkkagielddas dulkojuvvojit ovdamearkka dihte fylkkadiggečoahkkimat, guovddášhálddahus lea galben goappaš gielaide, dollojuvvojit kurssat sámegielas ja kulturáddejumis, dieđut almmuhuvvojit goappaš gielaide, ja sámegiella geavahuvvo mihá dávjjit go Romssa fylkkasuohkanis. Romssa fylkkasuohkan lea gitta 2001 lohppii deattuhan guovttegielatvuođabargguspesialistadearvvašvuođabálvalusas, erenoamážit Romssa guovllubuohcciviesus (dál UNN). Doppe leat čađahuvvon dakkár doaimmat go sámegieloahpahus, galben, diehtogihppagat, sámi pasieanta-girjerájus ja sierra dulkonbálvalus. Muđuilea Romssa fylkkasuohkan hui unnán dieđuid almmuhan sámegillii, ja sámegiella adno hárve politihkalaš dahje hálddahuslaš oktavuođain. Stuora golut guovttegielatvuhtii leat dál erenoamážit joatkkaskuvlla dáfus. Dábálaččat leat unnán oahppit guđege skuvllas ja lea váttis oahpaheddjiid gávdnat. Oahpaheaddje-vátnivuođa geažil leat ferten čađahit gáiddusoahpahusa.</p>
<p>Goappaš fylkkagielddat leat ráhkadan plánaid iežaset guovttegielat-vuođabargui.</p>
<p>Dáin plánain deattuhit fylkkagielddat dan movt sáhttá čuovvut sámelága giellanjuolggadusaid, ja movt sáhttá buoridit bargiid gelbbolašvuođa sámi dilálašvuođaid birra. Dás čuvvot muhtun dieđut das movt goabbáge fylkkagielda bargá sámelága giellanjuolggadusaid ollašuhttimiin. GGD-raportta dieđuid lassin leat mii bidjan dieđuid ođđa dokumeanttain sámegiela geavaheami birra</p>
<p>Finnmárkku ja Romssa fylkkasuohkaniin3. Joatkkaskuvllat leat guovddáš ovddas-vástádussuorgin fylkkagielddaid doaimmas. Sámegieloahpahus joatkkaskuvllain lea sierra guorahallojuvvon 4. kapihttalis, čuoggás “vuoigatvuohta sámegiel-oahpahussii” (gč. Sámelága § 3-8). 2.5.1 Finnmárkku fylkkagielda</p>
<p>Muhtun dieđut GGD-raporttas 2002: Guovddášhálddahusas leat dál moadde olbmo geat máhttet njálmmálaš sámegiela, muhto ii oktage hálddaš sámegiela čálalaččat. Lea oppalaččat dohkkehuvvon ahte buohkat geat váldet oktavuođa sámegillii njálmmálaččat dahje čálalaččat, ožžot vástádusa sámegillii. ýálalaš vástádusaid lávejit konsuleanttat jorgalit. Fylkkagieldda ásahusain lea dilli oalle iešguđetlágan. Fylkkagieldda ásahusain Sis-Finnmárkkus lea dilli mihá buoret go rittus. Fylkkagielda dovdá ahte ferte Sis-Finnmárkku suohkaniiguin gilvalit sámegielat gelbbolašvuođa hárrái. Olbmot geat hálddašit sámegiela njálmmálaččatjačálalaččat, válljejit bargat sámi suohkaniin dan ovdii go ovdamearkka dihte guovddášhálddahusasýáhcesullos. Fylkkagielddas leat stuora hástalusat iežas bargiid oahpaheami dáfus.</p>
<p>Muhtun dieđut Finnmárkku fylkkagieldda strategiijaplánas 2007:2006čavčča virgádii Finnmárkku fylkkagielda sámi giellakonsuleantta/ráđđeaddi.</p>
<p>Giellakonsuleanta bargá sámegiela ovddidemiin ja čalmmustahttimiin fylkka-gieldda olis. Fállojuvvojit earret eará sámegielkurssat fylkkagieldda bargiide ja sámegiel teavsttat Intraneahtas ja Interneahtas, bargun lea maid fuomášuhttit iešguđet ossodagaid geavahit sámegiela go dat lea lunddolaš, ovdamearkka dihte plánaid ja dokumeanttaid jorgalit sámegillii. Konsuleanta galgá maid olggosguvlui rávvet ja bagadit sámi áššiin.</p>
<p>Go Finnmárkku fylkkagielda virgáda olbmuid guoros virggiide, de galgá gelbbolašvuohta sámegielas, kultuvrras ja servodateallimis adnot liigeánsun. Go ođđa mielbargit virgáduvvojit, de berre diehtojuohkin sámi diliid birra leat lunddolaš oassi “álggahankurssas”. Jođiheddjiide ja áššemeannudeddjiide fállo-juvvojit kursabeaivvit sámi diliid birra, ja áigges áigái ođđa dieđut sámepolitihkas.</p>
<p>Sámi giella- ja kulturmáhttu siskkilduvvo gelbbolašvuođa-loktema ja bargoveaga ovddideami plánaide. Lea vejolaš fállat kurssaid doaimmaide geográfalaš guovlluid mielde. Fylkkapolitihkkárat dárbbašit oppalaš dieđuid sámi diliid birra ja dárbbašit dađistaga ođasmahttit dieđuid erenoamážit sámi politihka hárrái. Lea dea</p>
<p>ǈalaš ahte fylkkadiggi okte juohke áigodagas gieđahallá sámi diliid sierra áššin. 2.5.2 Romssa fylkkasuohkan</p>
<p>Muhtun dieđut GGD-raporttas 2002: Ii oktage bargi hálddaš sámegiela čálalaččat dan muddui ahte adno ávkin bargoaddái. Earret sámekonsuleantta, de hálddašit moattis earát sámegiela unnit eanet. Njálmmálaš oktavuođaid sáhttet vástidit dušše jus sámekonsuleanta lea olámuttos. Muhtun hárve almmuhusat leat sámegillii (muđui ii leat gul oktage almmuhus fylkkagielddas “erenoamážit oaivvilduvvon sámegiela hálddašanguvlui ollásit dahje muhtun muddui”). Unnán leat plánat, njuolggadusat, skovit dahje eará jorgaluvvon sámegillii, jus juo leažžá mihkkege jorgaluvvon. Moadde siiddu fylkkagieldda web-báikkis (Kulturnettroms/-Biblioteknett Troms) leat sámegillii. Sámedikki juolludan guovttegielatvuođaruđatleat dássožii vuosttažettiin adnon spesialistadearvvašvuođabálvalussii. 2002 rájes addo vejolašvuohta geavahit dáid ruđaid maiddái hálddahusas ja joatkkaskuvllain.</p>
<p>Romssa fylkkasuohkan lea dan rájes nannen iežas sámegiel gelbbolašvuođa ja barggu earret eará dan bokte go leat virgádan giellakonsuleantta. Muhtun dieđut</p>
<p>Romssa fylkkasuohkana raporteremis guovttegielatvuođaruđaid geavaheamis 2006: Diehtojuohkinguovddáš ráhkadii 2005:s fylkkagieldda neahttabáikki nuoraid váste www.ungitroms.no ja sámegillii www.nuorraromssas.no ja www.davvin.com.</p>
<p>Doaibmaplánas lea árvaluvvon doallat kursabeivviid jođiheddjiide ja áššemeannu-deddjiide sámegiela birra Romssas, sámi kultuvrra birra ja ođasmahttin dihte dieđuid sámepolitihka hárrái.</p>
<p>Romssa fylkkasuohkan áigu buoridit sámegiela dili fylkkasuohkanis áigodagas 2006-2010, vuosttažettiin giellaiskkadeami bokte ja bargiide giellakurssaid fállama bokte 2007 rájes. Ulbmilin lea ahte juohke ossodagas ja ásahusas galgá leat sámegielgelbbolašvuohta dan meari ahte sáhttet vástidit sámegillii ja veahkehit olbmuid sámegillii, go dat vurdojuvvo. 2.6 Sámegielgeavaheapmi stáhtalaš ásahusain </p>
<p>Mii válddahallat oanehaččat muhtun áŋgiruššanáššiid dearvvašvuođasuorggis maid ulbmil lea fállat ovttadássásaš bálvalusaid sámi ja dáčča álbmogii. Go earret eará buohcciviesut ledje fylkkagielddaid ovddasvástádussan gitta 2002 rádjái, de álggahedje fylkkagielddat barggu dán suorggis. 1.1.2002 rájes leat buohcciviesut ja eanas eará spesialistabálvalusat stáhtalaš ovddasvástádussan. (Gč. boahtte čuoggá, gos earret eará Davvi Dearvvašvuohta namuhuvvo.) 2.6.1 Buohcciviessosuorgi</p>
<p>Bargu heivehit dearvvašvuođabálvalusaid sámi álbmogii álggahuvvui juo ovdal go sámelága giellanjuolggadusat bohte fápmui. Doaibmaplánas dearvvašvuođa- ja sosialbálvalusaid birra sámi álbmoga várás Norggas ( Mangfold og likeverd* , </p>
<p>Sosial- ja dearvvašvuođadepartemeanta 2001) namuhuvvo earret eará ahte</p>
<p>Finnmárkku fylkkagielddas leat 1988 rájes leamaš doaimmat sámi álbmoga várás spesialistadearvvašvuođabálvalusa olis, erenoamážit sierra fylkkagielddalaš sámi dearvvašvuođa- ja sosialplána ráhkadeami bokte 1991:s (maŋemus ođastuvvon1995:s). Namuhuvvon doaibmaplánas namuhuvvojit maiddái spesialistadoavtterguovddáš ja fylkkagielddalaš psyhkalaš dearvvašvuođasuodjalus Kárášjogas.</p>
<p>Muitaluvvo viidáseappot proseassa birra man boađusin šattai NOU 1995:6 Planfor helse- og sosialtjenester til den samiske befolkning i Norge*. </p>
<p>NOU 1995:6, beaivválaččat gohčoduvvon sámi dearvvašvuođa- ja sosialplána, duođaštii ahte sámi álbmot sáhttá vásihit stuora váttisvuođaid dearvvašvuođa- ja sosialsuorggi guovdu. Gielalaš hehttehusat sáhttet dagahit váttisvuođaid sihke čielggadeami, diagnosa bidjama, dálkkodeami, divššu, fuolahusa ja dieđuid hárrái. Go dearvvašvuođa- ja sosialbargiin váilu máhttu sámi dilálašvuođaid birra, de dagaha dat dávjá negatiiva váikkuhusaid sámi geavaheddjiid čuovvoleamis. 1996:s álggahii sosial- ja dearvvašvuođadepartemeanta geahččalanprográmma sámi dearvvašvuođa- ja sosialplána čuovvoleamis. Máŋga jagi addojuvvui doarjja sámegiela ja sámi kultuvrra oahpahusdoaimmaide, diehtojuohkinbargui, geahččalan- ja ovddidandoaimmaide ja dulkonbálvalussii. Earret eará lea Romssa fylkkasuohkan huksen Romssa Guovllubuohccivissui (dál Davvi-Norgga universitehtabuohcciviessu, dárogillii oaniduvvon UNN) servicedoaimma man gohčoda Sámi ossodahkan.</p>
<p>Dán buohcciviesu áŋgiruššama ulbmil lei ahte sámi geavaheaddjit dan muddui go vejolaš galget oažžut bálvalusaid sámegillii ja sin kultuvrra ipmárdusa ja máhtu vuođul ja dan árvvus atnimiin. Álggahuvvojedje moanat doaimmat bargiid oahpaheami, diehtojuohkima, dulkonnjuolggadusaid ja sámi kultuvrra oainnusin dahkama hárrái (GGD-raporta 2002). Nugo juo namuhuvvon, de lea stáhta eaiggáduššan buohcciviesuid 2002 rájes. UNN sámi ossodat lea heaittihuvvon. Maŋŋel go buohcciviesu sámi dulka manai eará virgái, de navdojuvvo ahte virgi heaittihuvvo dan dihte go dulka adnojuvvo oalle hárve. Okta sivvan dasa sáhttá leat ahte buohccit atnet lagas olbmuid dulkan, ja eará sivva ges sáhttá leat ahte ollu pasieanttat eai leat hárjánan sámástit almmolaš oktavuođain, eai ge soaitte vuordit ahte dan sáhttá dahkat dohkálaččat. (Geahča maiddái komentara dulkka geavaheami birra boahtte kapihttalis čuoggás 3.5.)</p>
<p><em type="italic">Psyhkalaš dearvvašvuođasuodjalus </em></p>
<p>Psyhkalaš dearvvašvuođasuodjalus lea okta dain surggiin main sámi giella- ja kulturgelbbolašvuohta adno erenoamáš dea</p>
<p>ǈalažžan. UNN psykiatralaš ossodat lea goalmmátlinjábálvalussan hui ollu sámiide. Universitehtabuohcciviessun lea das maiddái guovddáš sajádat sámi psyhkalaš dearvvašvuođasuodjaleami dutkamis ja ovddidanbarggus, ovttasráđiid Sis-Finnmárkku gelbbolašvuođaguovddážiiguin.</p>
<p>Departemeanta eaktuda ahte dát ovttas kártejit dálá gelbbolašvuođa suorggis, ja dasto álggahit guhkesáiggi doaibmaprográmma sámi (transkultuvrralaš) psyhkalaš dearvvašvuođasuodjalusa hárrái (Sosial- ja dearvvašvuođadepartemeantta doaibmaplána Mangfold og likeverd ). </p>
<p>Dán doaibmaplána mielde galgá psyhkalaš dearvvašvuođasuodjalusa fálaldat sámi álbmogii vuosttažettiin vuhtii váldojuvvot dan bokte ahte bajáshukset BUP Kárášjogas ja DPS Leavnnjas. Sámi geavaheddjiid hárrái galget dát ásahusat doaibmat ovttasbargi natiovnnalaš gelbbolašvuođaguovddážin nappo mánáid- ja nuoraidpsykiatriija ja rávisolbmuidpsykiatriija dáfus. Dát ossodagat leat dál oktiiorganiserejuvvon SANKS: Sámi natiovnnalaš gealboguovddáš – psyhkalaš dearvvašvuohta (dárogillii oaniduvvon SANKS) bokte. Guovddážis leat guovllupsykiatralaš doaimmat Gaska-Finnmárkkus ja natiovnnalaš gelbbolašvuođaguovddáža doaimmat psyhkalaš dearvvašvuođasuodjalusa hárrái sámi álbmoga várás Norggas. Dat lea ásahuvvon Davvi Dearvvašvuođa RHF vuollái (namalassii Finnmárkku Dearvvašvuođa vuollái.)</p>
<p>Nugo namuhuvvon čuoggás 2.3, de lea NAý 1995:6 Sámi dearvvašvuođa- ja sosialplánačuovvoleapmi evaluerejuvvon (Abelsen ja earát 2003). Dán evaluerema konklušuvnnat čájehuvvojit boahtte kapihttalis, čuoggás viiddiduvvon vuoigatvuođaid birra sámegiela geavahit dearvvašvuođa- ja sosialsuorggi guovdu (čuokkis 3.5). 2.6.2 Riektevuogádat</p>
<p>Miičujuhit konklušuvnnaide iskkadeamis sápmelaččaid deaivvadeamis riekte-vuogádagain (Brenna 2005), man ovdanbuktit boahtte kapihttalis (čuokkis 3.4, viiddiduvvon vuoigatvuođat sámegiela geavahit riektevuogádagas). 2.6.3 Sámediggi</p>
<p>Sámedikki bargojoavkku raporta (2002) muitala dán ásahusa gielladili birra. Bargojoavkku ulbmilin lei árvvoštallat sámegiela geavaheami Sámedikkis, ja vuolggahit doaimmaid deavdin várás iežaset mearrádusaid ja njuolggadusaid sámegiela geavaheami hárrái Sámedikkis. Bargojoavku čujuhii dasa ahte 1992:s mearriduvvon giellanjuolggadusat eai lean čađahuvvon. Joavku raporta čájeha loguid iskkadeamis Sámedikki bargiid giellagelbbolašvuođa hárrái. Iskkadeapmi man Sámedikki giellaossodat lei čađahan 2001:s, čájehii ahte Sámedikki 99 bargis máhttet 64 čállit sámegiela. Sis dárbbašit 21 veahki dárkkistit riektačállima. Dat mearkkaša ahte 65 % bargiin máhttet čállit sámegiela. Iskkadeapmi čájeha maid ahte 75 dán 99 bargis máhttet sámegiela njálmmálaččat. Iskkadeapmi čájeha ahte 13 bargi ipmirdit sámegiela, muhto eai máhte ieža ovdanbuktit sámegillii. 99 bargis leat dasto 11 mat eai obanassiige ipmir sámegiela.</p>
<p>Sámegiela geavaheami dáfus čájehuvvui geavatlaččat ahte sullii 40 % Sámedikki siskkáldas dieđuin leat sámegillii. Siskkáldas čállosiin ja notáhtain lea liikká sullii 95 % dárogillii. Áššemeannudeapmi lea eanas dárogillii, ja eanas ossodagain čállojuvvojit čoahkkingirjjit dárogillii ja jorgaluvvojit dasto sámegillii. Bargojoavkku konklušuvdna lei earret eará ahte jus sámegiella galgá eallit, de eaktuda dat ahte Sámediggi atná dan aktiivvalaččat buot dilálašvuođain ja movttiidahttá bargiidis atnit ja ovddidit sámegiela. ýujuhuvvo earret eará dasa ahte Sámedikki bargit leat mielde ovddideame sámegiela hálddašangiellan go hupmet ja čálletsámegiela. Bargojoavku evttohii ođđa njuolggadusaid sámegiela geavaheami birra</p>
<p>Sámedikki hálddahusas. Áigeráddjemiid geažil eat leat sáhttán Sámedikkis viežžat dieđuid das movt sámelága giellanjuolggadusat čađahuvvojit Sámedikkis. đđasisorganiseren – váikkuhusat gielalaš vuoigatvuo đaide?</p>
<p>Nugo namuhuvvon čuoggás 2.6.1, de lea maŋemus jagiid leamaš ođđasis-organiseren spesialistadearvvašvuođabálvalusaid dáfus (Davvi Dearvvašvuohta, dárogillii oaniduvvon RHF, ásahuvvui 2002:s). Bargo- ja buresbirgejumi doaimmaid hálddašeapmi ásahuvvui suoidnemánu 1. beaivvi 2006. Suohkaniid sosialbálvalus ja dát ásahus dahket oktii Bargo- ja buresbirgejumi doaimmaid hálddašeami (dárogillii oaniduvvon NAV). Dát lea okta ođđa áiggi stuorámus ođastusain. 2006 čavčča rahppojuvvoje 25 vuosttaš NAV-kantuvrra. 2010 rádjái galgá buot Norgga ássiide leat NAV-kantuvra olámuttos. Movt vuhtii váldojuvvojit gielalaš vuoigatvuođat dáid ođđa stuora ásahusain? Dán berre viidáseappot guorahallat sámelága giellanjuolggadusaid čuovvolanbarggus. 2.7 Sámegiela geavaheapmi almmolaš ásahusain – muhtun konklušuvnnat </p>
<p><em type="italic">Ollu iešguđetláganvuođat </em></p>
<p>Sámedikki vuosttaš giellageavahaniskkadeapmi (SEG 2000) čájeha ahte sáme-giella geavahuvvo oppalohkái oalle unnán almmolaš ásahusain. Suohkanlaš ásahusain adno sámegiella eanet go stáhta ja fylkkagielddaid ásahusain. Liikká vástidit dušše 40 % suohkanlaš ásahusain ahte oažžu čálalaš vástádusa sámegillii jus lea sámegillii váldán oktavuođa. Eanet almmolaš ásahusat sámegiela hálddašanguovllus atnet sámegiela go ásahusat olggobealde hálddašanguovllu. Liikká lea dilli oalle heittot ollu ásahusain siskkobealde hálddašanguovllu. Dušše goalmmádasoassi dáin ásahusain gulaha buot almmuhusaid sámegillii.</p>
<p>Sámi ásahusat ja organisašuvnnat atnet sámegiela ollu, erenoamážit čálalaš ja njálmmálaš vástádusaid oktavuođas. Ásahusain ja organisašuvnnain lea ollu sámegiel gelbbolašvuohta. 95 % vástida ahte badjel bealli dahje ahte buot hálddahusbargit máhttet sámegiela. Sámegiela dilli lea nappo buoret sámi ásahusain go eará almmolaš ásahusain. Sámi ásahusain lea álkit oažžut čálalaš ja njálmmálaš vástádusa sámegillii sámi ásahusain go eará almmolaš ásahusain maidda sámelága giellanjuolggadusat gustojit. Raporttas datte deattuhuvvo ahte sáhtášii eanet geavahit sámegiela maiddái sámi ásahusain, ovdamearkka dihte áššemeannudeamis ja čoahkkimiin.</p>
<p>Sullii guokte goalmmádas oassi ásahusain atnet álo dušše dárogiela čoahkkingiellan. Velá eanet ásahusat orrot atnime dušše dárogiela go gieđahallet áššiid stivrrain, ráđiin ja lávdegottiin, ja go čállet čoahkkinbeavdegirjjiid. Dilli lea veahá buoret dalle go čállet reivviid, áššečielggademiid ja notáhtaid.</p>
<p><em type="italic">Unnán sámegielgelbbolašvuohta </em></p>
<p>Nugo boahtá ovdan GGD-raporttas 2002 guovttegielatvuođaruđaid birra, de leat sámegiela hálddašanguovllu siskkobealde stuora erohusat earret eará sámegielat gielddabargiid dáfus: Kárášjogas ja Guovdageainnus snoagga 80 %, Deanus 48 %, Unjárggas 40 %, Gáivuonas 26 % ja Porsáŋggus 21 %. Buot suohkaniin leat sakka unnit logut geat máhttet sámegiela čálalaččat. Namuhuvvon raporttas daddjo maiddái ahte buot suohkaniin leat stuora erohusat iešguđet ossodagaid gaskka dan hárrái man gallis hálddašit sámegiela njálmmálaččat ja čálalaččat, ja nu lea erenoamážit Kárášjogas.</p>
<p>Sámedikki giellaiskkadeapmi jagis 2004 čájeha ahte lea unnán sámegiel-gelbbolašvuohta bargiid gaskka ja ahte lea váttis háhkat sámegielat fágabargiid. Earret eará váilot sámegielat oahpaheaddjit, doaktárat, psykologat ja buohccidivššárat. Dát guoská buot giellajoavkkuide, muhto dilli lea erenoamáš váttis julevsámi- ja oarjelsámi guovlluin. Ásahusain mat leat searvan iskkadeapmái eai ipmir 97 % bargiin sámegiela. (Nugo namuhuvvon de ii guoskka dát dušše hálddašanguvlui). Giellastivra lea fuolastuvvan dainna go dušše 3 % hálddaša sámegiela, vaikko máŋga jagi leat fállojuvvon virgelobit oktan bálkkáin váldit sámegieloahpu ja kurssaid. Giellastivrra oaivila mielde lea govttolaš gáibidit sámegielgeavaheami maŋŋel virgelobi, ja maiddái virgealmmuhusain. Dihto gáibádusat galggaše guoskat maiddái studeanttaide mat besset ohppui sámi eavttuid vuođul. Dát guoská buot giellajoavkkuide, muhto lea erenoamáš guovddážis julev- ja oarjelsámegiela guovlluin.</p>
<p><em type="italic">Vejolašvuohta geavahit sámegiela institušuvnnaiguin gulahallamis </em></p>
<p>SEG-raportta 2000 mielde leat oppalohkái unnán vejolašvuođat geavahit sámegiela almmolaš ásahusaiguin gulahallamis. Oaivvilduvvo ahte maiddái stuora oassi suohkanlaš ásahusain ja eará ásahusain sámegiela hálddašanguovllu siskkobealde orrot rihkkume giellalága, ovdamearkka dihte vástideami hárrái sámegillii čálalaččat ja njálmmálaččat. Sámegiella adno unnán doaktáriiguin ja dearvvašvuođaásahusaiguin, ja eará almmolaš ásahusaiguin gulahallamiin.</p>
<p>Ovdamearkka dihte lea dušše 11 % geat sámegillii gulahallet dearvvašvuođa-bálvalusain. Sámi ásahusat leat čielgasit buorebut, ja danne oaivvilduvvo ahte dat ovttas sámi organisašuvnnaiguin ja fitnodagaiguin leat dea</p>
<p>ǈalaččat sámegiela nannema ja ovddideami dáfus.</p>
<p>Jagi 2004 giellaiskkadeamis lea gávnnahuvvon ahte bálvalusat eai addo sámegillii iešalddis, go dan fertejit sámi geavaheaddjit bivdit. Bálvalusat eai fállojuvvo, ja nappo eai leat nu ollu jerrojuvvon. Giellastivra mearkkaša earret eará ahte váttisvuohta orru leame duvdojuvvon bálvalusaid geavaheddjiide. Geavaheddjiin vurdojuvvo guovttegielatvuohta, ii ge ásahusain. Dat dagaha ahte sámegiella ii geavahuvvo, ja sámi geavaheaddjit šaddet oaidnemeahttumat. Ásahusat eai oainne ahte sis leat sámegielat geavaheaddjit ja nu nappo eai oainne sámegielgelbbolašvuođa dárbbu ge.</p>
<p>NIBR-raportta mielde guovttegielat bálvalusaid birra (Skålnes ja Gaski 2002) hupmá gaskkal bealli ja goalmmádas oassi geavaheddjiin álo dárogiela go njálmmálaččat váldet oktavuođa almmolaš kantuvrraiguin, ja gaskkal 80 ja 86 proseanta láve álo dárogillii ovddidit čálalaš áššiid. Suohkaniid gaskka leat datte stuora erohusat, muhto maiddái suohkaniid siskkáldas ossodagaid gaskka. Mii deattuhit ahte gažaldat sámegiela geavaheami hárrái almmolaš ásahusaiguin gulahallamis ferte gehččot ovttas earret eará ossodagaid ja ásahusaid giella-gelbbolašvuođain.</p>
<p><em type="italic">Váilevaš giellaoahpahus </em></p>
<p>Sámedikki giellaiskkadeapmi jagis 2004 čájeha ahte eai gávdno giellaoahpahus-fálaldagat, ja ahte dálá fálaldagat eai leat dievaslaččat plánejuvvon. Giellastivrra mearkkašumit: Eaktun sáhttit fállat sámegieloahpahusa, lea ahte ásahusas leat sámegielat bargit. Dán oktavuođas deattuhuvvo ahte geatnegasvuođa ii galgga bidjat ovttaskas bargiide, muhto ahte lea ásahusa ovddasvástádus lágidit diliid dasa ahte sámegiela sáhttá geavahit.</p>
<p><em type="italic">Lága mearrádusat eai devdojuvvo </em></p>
<p>Nugo ovdalis namuhuvvon, de konkluderii SEG-raporta (SEG 2000) ahte stuora oassi suohkanlaš ásahusain ja eará ásahusain sámi hálddašanguovllu siskkobealde orrot rihkkume giellalága, ovdamearkka dihte eai vástit sámegillii čálalaččat ja njálmmálaččat go oktavuohta lea váldojuvvon sámegillii. GGD-raporttas guovtte-gielatvuođaruđaid birra konkluderejuvvo ahte eai suohkanat eai ge fylkkagielddat oro deavdime sámelága gáibádusaid guovttegielat hálddašeami ja bálvalusaddima hárrái. Bargojoavku lea gávnnahan ahte vaikko dálá golut gokčojuvvoše ge, de dat ii leat doarvái dasa ahte deavdit sámelága gáibádusaid. Dan dihte lea dárbu bidjat vel eanet návccaid sámegiela nannemii ja ovddideapmái. Ii sáhte goappáge fylkkagieldda dadjat deavdit sámelága giellanjuolggadusaid. 2.8 Konklušuvdna </p>
<p>Dán kapihttala dieđut orrot čájeheame ahte eanas almmolaš ásahusat maiddá sámelága giellanjuolggadusat gusket, eai deavdde lága gáibádusaid ollásit. Nu ii leat sámegiela hálddašanguovllu ássiin ge sihkkarastojuvvon vuoigatvuohta sámegiela bokte gulahallat almmolaš ásahusaiguin, nugo giellanjuolggadusat eaktudit. Váldosivvan orru leame ahte almmolaš ásahusaid bargiin váilu giellamáhttu. Giellamáhtu dáfus leat stuora erohusat sihke hálddašanguovllu muhtun suohkaniid gaskka ja almmolaš ásahusaid gaskka suohkana siskkobealde, ja nu lea nappo stuora erohus ovtta dea</p>
<p>ǈaleamos eavttuid hárrái sáhttit deavdit giellanjuolggadusaid gáibádusaid. Almmolaš ásahusain oppalohkái orrot maid leame stuora erohusat sámelága giellanjuolggadusaid čuovvuma vuoruhemiid ja áŋgiruššamiid hárrái.</p>
<p>Datte lea čađahuvvon stuora ja buori muddui ođasmahtti bargu vuhtii váldin dihte guovttegielatvuođa ja sámegielat bálvalusaid fállama mihttomeriid, sihke suohkanlaš, fylkkagielddalaš ja stáhtalaš ossodagain. Dát lea addán lága giellavuoigatvuođaid nannemii duohta sisdoalu máŋgga ásahusas, seammás go iešguđetfága- ja doaimmahussuorggit leat huksen máhtu ja vásáhusaid sihke sámegiela (re)vitaliserema ja guovttegielatvuođa birra, ja lága mearrádusaid birra erenoamážit. Navdojuvvo ahte nappo lea buorre vuođđu viidáset bargui sihke sámelága giellanjuolggadusaid duohtandahkamis, ja lága eambbo oppalaš ulbmiliid ektui: sihkkarastit vejolašvuođa nannet ja ovddidit sámegiela. 3 Ovttaskasmearrádusaid čuovvoleapmi3.1 Álggahus </p>
<p>Dán kapihttalis leat sámelága giellakapihttala dihto mearrádusaid čuovvoleami árvvoštallamat. Atnit sullii seamma dieđuid vuođđun go ovddit kapihttalis, muhto geahččalit ovdanbuktit movt ovttaskasmearrádusat leat čuovvoluvvon. Oktiibuot leat giellanjuolggadusat oalle viidát, ja gustojit muhtun muddui oalle iešguđet-lágan almmolaš ásahusaide ja geográfalaš guvlui mas leat oalle stuora erohusat sihke giela, historjjá, olmmošlogu ja ealáhusaid dáfus. Nie viiddis ášši ii sáhte nu vuđolaččat válddahallat dákkár oanehis čállosis. Nugo 1. kapihttalis namuhuvvon, de mii liikká atnit vejolažžan ovdanbuktit muhtun čoahkkáigeasuid ja árvvoštallamiid danne go ovdalaččas čohkkejuvvon dieđuin leat oalle ovttalágan ja čielga konklušuvnnat. Dán, nugo maiddái ovddit kapihttalis ovdanbuktit mii muhtun dieđuid ja árvvoštallamiid mat leat ovdalaš materiálas (geahča ovddit kapihttalis namuhuvvon čállosiid). Eanet dieđuid gávdná namuhuvvon dokumeanttain. Mii fuomášuhttit ahte leat soames dieđuid háhkan prošeakta-áigodagas. 3.2 Almmolaš sámi diehtojuohkinbálvalusat § 3-2. Láhkaásahusaid jorgaleapmi. Dieđáhusat ja skovit </p>
<p>Lágat ja láhkaásahusat maidda oppa dahje oassi sámi álbmogis lea erenoamáš beroštupmi, galget jorgaluvvot sámegillii.</p>
<p>Dieđáhusat almmolaš orgánain mat galget olles dahje osiide álbmogis hálddašan-guovllus, galget leat sihke sámegillii ja dárogillii.</p>
<p>Skoviid maid galgá atnit báikkálaš dahje guovllu almmolaš orgánaide hálddašanguovllus galget leat sihke sámegillii ja dárogillii. Gonagas addá dárkilet njuolggadusaid dán mearrádusa fápmuibidjamis.</p>
<p>SI-raporta ”Kartlegging og utredning av offentlige samiske informasjonstjenester*” (Pettersen ja Gaup 2001), konkludere ahte leat oalle unnán sámegiel almmolaš diehtojuohkinávdnasat. ýujuhuvvo maiddái ahte oasit dain dieđuin mat gávdnoše, leat váddása duohken. Sin oaivila mielde sáhttá sivvan dása leat sihke diehtováilevuohta ja juohkinváttisvuohta, ja soaitá leat maiddái guottuid duohken. Go dieđut leat unnán, de lea nappo vel deaǈaleabbo ahte daid livččii álki gávdnat.</p>
<p>Raporttasčujuhuvvo departemeanttaid siskkáldas guorahallamii, man Gielda- ja guovlodepartemeantačađahii, mas daddjo ahte lea “soaittáhagaid” mielde geasa ja man ollu sámegiel dieđut juhkkojuvvojit.</p>
<p>Pettersen ja Gaup oaivvildeaba ahte galggašii leat vejolaš lasihit dábálaš dihtomielalašvuođa das man deaǈalaš lea ahte almmolaš dieđut gávdnojit sámegillii. Dát guoská sihke oppalaš hálddašeapmái, juohke ovttaskas bargái gii gaskkusta dieđuid, ja muđuid dábálaš olbmuide. Eaktun olahit dán mihttomeari lea ahte maiddái almmolaš dieđut dárogillii oppalaš sámi diliid birra ja erenoamážit riektediliid birra lassánit sakka. Soai muittuheaba dán oktavuođas ahte diehtojuohkin lea jođiheaddji ovddasvástádus.</p>
<p>Namuhuvvon raporttas árvaluvvojit moanat doaibmabijut dáid váldoáššiin: 1) Árvvoštallat lea go dárbu rievdadit Sámelága giellanjuolggadusaid rievdamiid geažil mat leat leamaš servodagas maŋemus logi jagi. 2) Buoret diehtojuohkin</p>
<p>Sámelága giellanjuolggadusaid birra. 3) Buoret rutiinnat ja ovddasvástádusjuohku sihkkarastin dihte ahte almmolaš dieđut jorgaluvvojit ja almmuhuvvojit, ja fuolahit giela ja sisdoalu kvalitehta sihkkarastima. 4) Buoret rutiinnat ja čađaheamit sihkkarastit ahte olbmot dihtet ahte dieđut gávdnojit sámegillii ja fuolahit ahte dieđut juhkkojuvvojit. 5) Gielalaš, kultuvrralaš ja báikkálaš diliide heivehuvvon diehtojuohkinvugiid geavahit buorebut ja áŋgireappot. 6) Buorebut oktiiheivehit Sámedikki interneahttasiidduid ja eará sámi ruovttusiidduid main leat almmolaš dieđut. 7) Njuolggadusat ja vuogádagat sámegiel namaid/sániid registreremii almmolaš registariidda dakkaviđe go teknihkalaš bealit sámegiel bustávaid geavaheami hárrái leat čielgan.</p>
<p>Sámedikki iskkadeamis 2004:s sámegiela geavaheami birra vástidedje 72 % almmolaš ásahusain ahte lágat ja njuolggadusat maid sii dárbbahivčče, eai leat jorgaluvvon sámegillii. 31 % vástidedje ahte sis leat skovit ráhkaduvvon sámegillii. (Loguin leat mielde maiddái ásahusat olggobealde sámelága hálddašanguovllu.) Giellastivrra mearkkašumit (dás jorgaluvvon): Jus áigu sámegillii gulahallat, de leat dá dea</p>
<p>ǈalaš veahkkeneavvut. Iskkadeapmi čájeha ahte ii gávdno oppalaš plána skoviid ja lágaid sámegillii jorgaleami hárrái. Diekkár plána ferte ráhkaduvvot. Giellastivra oaivvilda ahte almmolašvuođas berre leat fálaldat sámegielagiidda geat háliidat atnit sámegiel skoviid ja diehtogálduid. Dát guoská buot giellaguovlluide. 3.3 Vuoigatvuohta oažžut vástádusa sámegillii almmolaš orgánain § 3-3 Vuoigatvuohta oažžut vástádusa sámegillii </p>
<p>Sus gii sámegillii váldá oktavuođa báikkálaš almmolaš orgánain mii lea hálddašan-guovllus, lea vuoigatvuohta oažžut vástádusa sámegillii. Dát ii dattetge gusto go njálmmálaččat váldojuvvo oktavuohta virgeolbmuin guhte lea doaibmamin eará sajis go orgána kantuvrras.</p>
<p>Sus gii čálalaččat váldá oktavuođa guovllu almmolaš orgánain mii lea hálddašan-guovllus, lea vuoigatvuohta oažžut vástádusa čálalaččat sámegillii. Gonagas sáhttá erenoamáš dáhpáhusain čoavdit dihto guovllu almmolaš orgánaid dán gáibádusas.</p>
<p>Dán mearrádusa čuovvoleami hárrái čujuhit mii válddahallamiidda ja árvvoštallamiidda ovddit kapihttalis. Nugo namuhuvvon, de konkluderejuvvui ahte sámegiella oppalohkái adno unnán gulahallamis almmolaš ásahusaiguin ja doaimmahagaiguin, muhto ahte dan hárrái leat stuora erohusat sihke siskkáldasat suohkaniin ja iešguđet geográfalaš guovlluid gaskka. 3.4 Sámegiela geavaheapmi riektevuogádagas § 3-4. Viiddiduvvon vuoigatvuohta atnit sámegiela riekteásahusas </p>
<p>Sámegiela hálddašanguovllus lea juohke ovttas vuoigatvuohta duopmostuoluin gulahallat sámegillii sihke njálmmálaččat ja čálalaččat, ja maiddái riektečoahkkimiinsámástit ja čađahit šiehtadallamiid sámegillii. Duopmostuollu lea geatnegas jorgalahttit proseassačállosiid, čálalaš duođaštusaid, riektegirjjiid jna. sihke dárogillii ja sámegillii.</p>
<p>Riektevuogádagain oaivvilduvvojit politiijat, leansmánnit, áššáskuhtti eiseválddit, duopmostuolut, giddagasat ja rihkusfuolahus friddjavuođas (Ot.prp. nr 60 (1989-90)). Mearrádusas leat dasa lassin sierra njuolggadusat duopmostuoluide oktan hálddahusdoaimmaiguin mat ollásit dahje muhtun muddui gusket hálddašanguvlui, politiijaide ja áššáskuhtti eiseváldái oktan hálddahusain mii ollásit dahje muhtun muddui guoská hálddašanguvlui ja dasto vel kriminalfuolahusa ásahusaide Romssas ja Finnmárkkus.</p>
<p>Sámedikki vuosttaš giellaiskkadeamis (SEG 2000) vástidedje eanas riekteásahusat ahte jus bivdá, de beassá sámástit riektečoahkkimiin, dutkamiin ja váidimiid oktavuođas. Sáhttá leat váddáset beassat sámástit giddagasas go eará riekte-oktavuođain. Dušše 44 % ásahusain vástidedje ahte oažžu giddagasas sámástit eará fáŋggaiguin, ja dušše bealli vástidedje ahte giddagasas sáhttá fáŋga sámástit iežas olbmuiguin.</p>
<p>Girjjis Samene i rettssystemet almmuha Wenke Brenna (2005) iežas iskkadeami riekteásahusa geavaheddjiid ja riekteásahusaid sámegielgeavaheami birra. Iskkadeami vuolggasadji lea ahte giellanjuolggadusat galget sihkkarastit ahte sámegielat geavaheaddjit sáhttet riektevuogádagas dohkálaččat gulahallat dárogielat bealálaččaiguin. Brenna čujuha dasa ahte láhkaaddi lei einnostan ja dihto muddui dohkkehan ahte ádjána ovtta áiggi ovdal go giellanjuolggadusaid sáhttá deavdit, muhto ahte politiijaid ja riektevuogádaga guovdu eai leat leamaš buorit eavttut deavdit dáid gáibádusaid. Okta su konklušuvnnain lea ahte vuosttaš logi jagi maŋŋel go giellanjuolggadusat bohte fápmui eai leat ovdánahtton doarvái váikkuhandoaimmat deavdit lága ulbmiliid dohkálaš gulahallama birra riektevuogádagas. </p>
<p>Brenna nanne ahte politiija- ja leansmánnedoaimmahat ii leat čađahuvvon guovttegielat doaimmahahkan. Son čujuha earret eará dasa ahte hálddašanguovllu leansmánnit leat árvvoštallan dan nu ahte gielladilálašvuohta giellagelbbolašvuođahárrái ii leat ovdánan fávdnádit 1991 rájes 1999 rádjái. Son oaivvilda ahte vaikko sis leat leamaš bargit oahpus ja leat vuoruhan sámegielagiid oahpaheami, de doaimmahagas leat unnán dihto plánat iežaset giellagelbbolašvuođa ovddideami hárrái. Son navdá ahte sámegielat geavaheddjiid ja dárogielat bealálaččaidgulahallan duopmostuoluid ovddas lea hehttejuvvon sihke das go lea váilevaš máhttu sámegielas ja kultuvrras ja das go sohppojuvvon juridihkalaš terminologiija ja oahppan dulkkat váilot (Brenna 2004:144-153).</p>
<p>Sončujuha maiddái dasa ahte sámi ásahusaid evttohusat dan hárrái movt giellanjuolggadusaid galggašii čuovvut eai leat vuhtii váldojuvvon. Sámi bealis lea leamaš sávaldat ovddidit guovddáš dulkabálvalusa ja ásahit bistevaš dulkaoahpahusa. Eará plánejuvvon áŋgiruššansuorggit leat leamaš terminologiija-ovddideapmi ja ásahusaid bargiid oahpaheapmi. Brenna oaivvilda ahte ollu doaimmat mat ledje plánejuvvon ja muhtun muddui čađahuvvon, gaskkalduvve dan dihte go eiseválddit eai dorjon ruđalaččat, dahje danne go ásahusat maidda doaimmat galge boahtit buorrin eai čuovvolan (s. 144).</p>
<p>Brennačujuha ahte su informánttaid oaivila mielde lea politiijaid ja duopmáriid kulturmáhtus mearkkašupmi dasa movt áššiin manná, ja šaddá go obanassiige diggeáššin. Gielalaš ja kultuvrralaš máhttu mii lea álggus, bidjá vuođu viidáset gulahallamii. Sámelága giellanjuolggadusaid mearrádusat dohkkehit prinsihpalaččat dan liigebarggu mii politiijain lea guovttegielat guovlluin. Datte lea ruhtajuolludeapmi dan várás leamaš iešguđet ládje, ja orru leame dárbu dán guorahallat. Berre árvvošallat addit sámegielat studeanttaide oahpahusdoarjaga ja čatnanáiggi, ja liige bálkká sin gelbbolašvuođa ovddas. Dát guoská maiddái meahccepolitiijaide. Son čujuha maiddái dasa ahte heahtenummarbálvalusas ii leat sámegiel gelbbolašvuohta, ahte dat doaibmá hejot sámi guovlluin. Su oainnu mielde berre bálvalus juogo organiserejuvvot earaládje dahje dálá bálvalus berre háhkat dárbbašlaš gelbbolašvuođa sámi báikenamaid hárrái (s. 312).</p>
<p>Okta eará su konklušuvnnain lea ahte giellanjuolggadusaid § 3-4 Viiddiduvvon vuoigatvuohta atnit sámegiela riekteásahusas berre ođđasis árvvoštallot, dainna ulbmiliin ahte ain eambbo viiddidit vuoigatvuođaid dán dáfus. Dan birra lea eanet 6. kapihttalis. </p>
<p>Sis-Finnmárkku diggegoddi doaibmagođii 2004:s. Duopmostuollu mii galgá bálvalit dan vihtta suohkana mat Finnmárkkus gullet sámegiela hálddašanguvlui, atná mihttun háhkat sámegielat bargiid. Dán duopmostuolu ásaheapmi lea dieđusge ollu buoridan riektevuogádaga vejolašvuođa deavdit namuhuvvon mearrádusa gáibádusaid. 3.5 Sámegiella dearvvašvuođa- ja sosialsuorggis § 3-5. Viiddiduvvon vuoigatvuohta atnit sámegiela dearvvasvuođa- ja sosialsuorggis </p>
<p>Sus guhte háliida sámegiela atnit suodjalan dihtii beroštumiidis báikkálaš ja guovllulaš almmolaš dearvvasvuođa- ja sosiallágádusain, lea vuoigatvuohta oažžut bálvalusa sámegillii.</p>
<p>Sámedikki vuosttaš giellaiskkadeamis (SEG 2000) vástidii sullii bealli dearvvašvuođa- ja sosialásahusain ahte jus bivdá, de oažžu bálvalusaid sámegillii.</p>
<p>Iskkadeapmi čájehii maiddái ahte dušše 11 % sis geat háliidit, atnet sámegiela dearvvašvuođaásahusaiguin gulahallamis. Seammás lea dearvvašvuođasuorgi dat suorgi mainna eanemus geavaheaddjit háliidit sámegillii gulahallat.</p>
<p>Váilevaš gelbbolašvuohta sámegielas ja sámi kultuvrras</p>
<p>Evalueremis dan hárrái movt dearvvašvuođa- ja sosialbálvalusaid plána Norgga sápmelaččaid várás (NOU 1995:6) lea čuovvoluvvon, lei konklušuvdnan ahte plána lea eahpitkeahttá ásahan stuorát dihtomielalašvuođa dan hárrái ahte sámiin sáhttet leat erenoamáš dárbbut eará geavaheddjiid ektui (Abelsen ja earát 2003). Datte eai leat plána váldo ulbmilat olahuvvon dan hárrái ahte ásahit sámi álbmogii dearvvašvuođa- ja sosialbálvalusa mii lea seammadássásaš go dat bálvalus maid álbmot muđui oažžu. Dát ii leat leamaš vejolaš dan dihte go lea beare váilevaš gelbbolašvuohta sámegielas ja erenoamážit váilu sámi kulturáddejupmi. Dán evaluerema duogášdieđuin oaidná ahte gávdnojit maiddái vuostehágut rievdademiide, ja dat leat vuosttažettiin guottuid, gelbbolašvuođaváilli ja resursa-vátnivuođa geažil. Konkluderejuvvo maiddái ahte bargiid háhkan lea leamaš unnán ulbmillaš, ja ahte máŋgga dáfus váilot plánat dan hárrái movt bálvalusdoaimma bargu galgá leat sámegielat geavaheddjiid guovdu.</p>
<p><em type="italic">Spesialistadearvvašvuođabálvalusat </em></p>
<p>Namuhuvvon evaluerenraporttas namuhuvvo maiddái stáhtalaš doaimmahat Helse Nord RHF – Davvi Dearvvašvuohta, mii ásahuvvui maŋŋel go stáhta 2002:s válddii badjelasas buohcciviessodoaimma ja máŋga eará spesialistadearvvaš-vuođabálvalusa, ja nu maiddái spesialistadearvvašvuođabálvalusaid sámi álbmoga várás.ýielggadeddjiid oaidnu lei ahte Davvi Dearvvašvuohta orui dego vuordime. ýujuhuvvo dasa ahte doaimmahagas lea dušše okta bargi man doaibmasuorgái maiddái gullet sámi gažaldagat, ja ahte nu guhká go guovddáš eiseválddit eai atte stivrenčujuhusaid sámi dearvvašvuođabálvalusaid hárrái ja doaibmaplána</p>
<p>Mangfold og likeverd čuovvoleapmái, de ii vuoruhuvvo dát doaibma. Dat sáhttá dagahit ahte spesialistadearvvašvuođabálvalusa ovddideapmi sámi álbmoga várás bisána (Abelsen ja earát 2003:133). </p>
<p>Go Sámi natiovnnalaš gealboguovddáš – psyhkalaš dearvvašvuohta (SANKS) lea ásahuvvon Davvi Dearvvašvuođa RHF vuollái (namalassii Finnmárkku Dearvvaš-vuođa HF vuollái), de fuolaha dát ásahus mearkkašahtti doaimma psykiatriija oktavuođas. (Davvi Dearvvašvuohta RHF oažžu várrejuvvon ruđaid stáhta-bušeahta bokte SANKS doaimmaheapmái.) Vuoruhemiin mat dahkkojuvvojit UNN (Romssa universitehtabuohcciviesu) olis lea maid stuora mearkkašupmi ollislaš psykiatriijafálaldahkii sámi álbmogii, ja nu maiddái sámelága § 3-5 čuovvoleami hárrái.</p>
<p><em type="italic">Suohkanlaš dearvvašvuođa- ja sosialbálvalusat – ovdamearka </em></p>
<p>Namuhuvvon evalueremis dan hárrái movt sámi dearvvašvuođa- ja sosialplána (NOU 1996:6) lea čuovvoluvvon, čađahuvvojedje maiddái iskkadeamit muhtun suohkaniin. Go plána mihttomeriide maiddái gulai sámegiela geavaheapmi, de mii čujuhit dasa maid raporta válddahalai ovtta dihto suohkanis. Mii leat válljen Porsáŋggu gieldda, danne go dán gieldda birra leat eanet dieđut 5. kapihttalis.</p>
<p>Muhtun dieđut Norut NIBR/Agenda-raporttas (Abelsen ja earát 2003) Porsáŋggudili birra:</p>
<p>Dábáláš doavttirbálvalus: Informánttaid vástádusaid mielde leat hárve giellaváttisvuođat. Diekkár váttisvuođat sáhttet čuožžilit vuorasolbmuid guovdu, 75-80 jahkásaččaid ja boarráseappuid guovdu. Dulka adno hárve veahkkin.</p>
<p>Doavttirkantuvrras lea sámegielat bargi, gean sáhttá dárbbu mielde oažžut veahkkin. Ii oktage doavttir leat vuostáváldán fálaldaga mas fállojuvvui kursa sámegielas ja kulturipmárdusas. Eará bargiin lea okta čađahan jagi viidásetoahpu sámegielas.</p>
<p>Mánáidsuodjalus: Mánáidsuodjalusa bargit leat ožžon fálaldaga čađahit sámegiel- ja kulturipmárduskurssaid. Informánttat lohket maid leamaš fállun váldit viidásetoahpu sámegielas ja kulturipmárdusas. Okta informánta oaivvildii ahte gielda lea bargan buori barggu go leat fállan gelbbolašvuođaovddideami.</p>
<p>Dikšun- ja fuolahusbálvalus: Bálvalusas lea sámegielgelbbolašvuohta, ja máŋgainformántta meroštalle ahte sullii 1/3 suorggi bargiin lea diekkár gelbbolašvuohta. Informánttat čujuhedje ahte berre háhkat eambbo sámegielagiid dan bokte ahte ovdamearkka dihte virgealmmuhusain deattuha ahte sámegielmáhttu ja sámi kulturgelbbolašvuohta lea ovdamunnin. ýielggadeaddjit konkluderejit maiddái ahte Porsáŋggu gielddas orru leame unnán dihtomielalaš virgádanpolitihkka sámegielat dahje sámikultuvrrat bargiid háhkamis. Dat dahká ahte ossodagaid ja oassebálvalusaid gaskka šaddá oalle soaittáhagaid mielde makkár gelbbolašvuohta bargiin lea sámi kultuvrra hárrái. ýujuhuvvo maiddái ahte easkkaálgán bargiide ii fállojuvvo álgokursa, ležžet sii dál gielddas dahje eará báikkiin eret (Abelsen ja earát 2003:35).</p>
<p><em type="italic">Duhtameahttunvuohta doavttirbálvalusain </em></p>
<p>Guorahallamis man áigumuš lei geahčadit man duhtavaččat olbmot leat suohkanlaš doavttirbálvalusain guovlluin gos lea sámegielat ja dárogielat álbmot, gávnnahuvvui ahte sámegielat pasieanttat oppalohkái ledje unnit duhtavaččat suohkanlaš doavttirbálvalusain go dárogielagat. Sii ledje unnit duhtavaččatdoaktáriid giellamáhtuin, ja oaivvildedje ahte dávjá čuožžilit boasttuipmárdusat doaktára ja pasieantta gaskka giellaváttisvuođaid geažil. Goalmmádasoassi dovddahii ahte eai hálit atnit dulkka. Iskkadeapmi čađahuvvui giellahálddašan-guovllu vuosttaš suohkaniin (Guovdageainnus, Kárášjogas, Porsáŋggus,</p>
<p>Unjárggas, Deanus ja Gáivuonas).</p>
<p>Lei eanemus duhtameahttunvuohta dán hálddašanguovllus (Nystad ja earát 2006). Okta konklušuvdna iskkadeamis lei ahte ferte garrasit deattuhit doaktára giellagelbbolašvuođa go sámegiela hálddašanguovllu suohkaniidda virgáda doaktáriid. ýállit čujuhedje maiddái dasa ahte bissovašvuohta doavttirbálvalusas lea hui guovddážis dasa man duhtavaččat olbmot leat. Hálddašanguovllus lea maiddái stuorát oassi dárogielagiin duhtameahttun, ja maiddái suohkaniid siskkobealde ledje duhtavašvuođa hárrái erohusat. ýujuhuvvo ahte muhtun suohkaniidda hálddašanguovllus lea leamaš váttis gávdnat doaktáriid. Dat lea dahkan dássehis doavttirbálvalusa ja ahte doaktárat dávjá lotnahuvvet. Máŋggas dáin guovlluin eai loga iežaset ožžon fástadoaktára.</p>
<p><em type="italic">Dulka </em></p>
<p>Namuhuvvon iskkadeamis pasieanttaid duhtavašvuođa birra čájehuvvo maiddái ahte oallugat geat oaivvildit sii dárbbahivčče dulkka, eai oaččo dan. Muhtumat dovddahedje maiddái ahte sii eai liiko atnit dulkka. Báikkálaš dearvvašvuođa-bálvalusas lea leamaš dábálaš ahte pasieanttain leat iežaset olbmot dulkan dahje sii atnet doavttirkantuvrra bargiid dulkan. Dat sáhttá leat sivvan dasa go oallugat eai hálit atnit dulkka. ýállit oaivvildit ahte jus dulkabálvalus livččii buorebut organiserejuvvon, de livčče eanebut atnán ávkki dán bálvalusas (Nystad ja earát 2006).</p>
<p>Sámedikki giellaiskkadeamis 2004:s komentere giellastivra dulkageavaheami. Iskkadeapmi muitala ahte 66 % atná dulkka go lea dárbu, ja muhtumat fas eai loga iežaset dán rádjái dárbbahan dulkka. Giellastivra jearrá gii galgá defineret dulkadárbbu. Galgá go guovttegielat geavaheaddji bivdit dulkka? Fállojuvvo go dulka ja lea go dulka olámuttos sidjiide geat háliidit sámástit dárogielat ásahusain dahje fágaolbmuin? ýujuhuvvo viidáseappot ahte dearvvašvuođa-bálvalus atná lagas olbmuid dulkan, mii sáhttá hehttet pasieanttaid atnimis dulkafálaldaga. Giellastivra namuha ahte maiddai buohcciviessodulkkat leat fuomášuhttán dán. Giellastivra oaivvilda ahte ferte ásahuvvot dulkaoahpahus, vai sámegielat dulkkat lassánit. Dearvvašvuođa- ja sosialbálvalusaid doaibmaplánas Norgga sápme-laččaid várás (2001-2005) Mangfold og likeverd lea Ráđđehusas mihttomearrin hukset dárogiel/sámegiel – sámegiel/dárogiel dulkabálvalusa. Dan oktavuođasnamuhuvvo dulkaoahpahusa ásaheapmi Sámi allaskuvlii. 3.6 Oktagaslaš girkolaš bálvalusat § 3-6. Ovttaskas olbmuide girkobálvalus. </p>
<p>Juohkehaččas lea vuoigatvuohta sámegillii oažžut oktagaslaš girkobálvalusaid Norgga girku searvegottiin hálddašanguovllus.</p>
<p>SEG-raportta 2000 mielde orru sámegielgelbbolašvuohta leame buoret girkolaš ásahusain go dearvvašvuođa-, sosial- ja riekteásahusain. 100 % girkolaš ásahusain, mat bálvalit hálddašanguovllu álbmoga, muitalit ahte unnimusat okta bargi máhttá sámegiela. 70 % dearvvašvuođa- ja sosialbálvalusain ja 45 % riekteásahusain lohket dan seamma. Dán giellaiskkadeamis vástidedje eanas girkolaš ásahusat ahte jus bivdá, de oažžu čuovvovaš bálvalusaid sámegillii: gásttašeami, vihaheami ja eahkedismállásiid. Sáhttá leat váttis oažžut silolaš jeđđehusa sámegillii. Dušše 57 % girkolaš ásahusain leat vástidan ahte oažžu silolaš jeđđehusa sámegillii jus dán háliida.</p>
<p>Girku kulturdieđáhusas 2005 daddjo earret eará ahte Norgga girkus lea erenoamáš ovddasvástádus ovddidit sámi álbmoga giela, kulturovdanbuktimiid ja historjjá. Doibmii ii gula dušše guldalit sámi álbmoga, muhto maiddái ovddidit álbmoga árbevieruid ja kulturovdanbuktimiid oassin oktasaš kulturárbbis. Muhtun áŋgiruššansuorggit*: “Maŋŋel go Sámi girkoráđđi ásahuvvui, de lea ráhkaduvvon allameassoliturgiija oarjel- ja davvisámegillii, ja bargojuvvo viidáseappot eará liturgiijaguin. Lea čađat bargojuvvon sálmmaid ovddidemiin buot golmma sámegillii. Sámi girkoráđđi bargá dál ođđa davvisámegiel sálbmagirjjiin ja sálbmagirjjážiin julevsámegillii, maid Ruo</p>
<p>ǈa ja Norgga girkut ovttasráđiidalmmuhit. Oarjelsámi guovlluin lea leamaš mihttun lágidit sámi musihkkaárbevieruid lunddolaš oassin liturgiijas ja ipmilbálvalusmeanuide”. Dán dieđáhusas nannejuvvo ahte giella lea girkoeallima vuođđogeađgi. Muitaluvvo ahte dábálaččat láve sárdni dulkojuvvot sámegillii davvisámi guovddášguovlluin, ja ahte girkui lea hástalussan addit unnit sámegielaide, julev- ja oarjelsámegielaide ovdánanvejolašvuođaid. 3.7 Vuoigatvuohta oahppovirgelohpái § 3-7. Vuoigatvuohta oahppovirgelohpái </p>
<p>Sis guđet barget báikkálaš dahje guovllu almmolaš orgánas mii lea hálddašanguovllus, lea vuoigatvuohta oažžut bálkáhuvvon virgelobi háhkan dihtii alcceseaset sámegielmáhtu go orgána dárbbaša dakkár máhtu. Lea vejolaš mearridit ahte vuoigatvuohta geatnegahttá bargi joatkit orgánas bargat dihto áiggi maŋŋá oahpu.</p>
<p>Gonagas mearrida dárkilet njuolggadusaid dáid mearrádusaid čađaheami birra.</p>
<p>Leat ráhkaduvvon njuolggadusat oahppovirgelobi vuoigatvuođa čađaheapmái.</p>
<p>Dáid mearrádusaid mielde berrejit maiddái ásahusat maidda sámelága § 3-7 ii guoskka, addit virgelobi bargiide váldit sámegieloahpu go ásahus dárbbaša sámegielgelbbolašvuođa.</p>
<p>SEG-iskkadeami mielde leat 42 % ásahusain vástidan ahte sii fállet hálddahusbargiide virgelobi bálkkáin oahppat sámegiela, dahje ahte bargit sáhttet bargoáiggis oažžut oahpu. Jus ásahusas ii leat oktage sámegielat bargi, de lea oalle stuora vejolašvuohta ahte ásahus ii fála virgelobi oahppat sámegiela. 80 % ásahusain gos ii leat oktage sámegielat bargi, vástidit ahte sii eai fála dakkár virgelobi.</p>
<p>SI-raporttas almmolaš dieđuid birra sámegillii (Pettersen ja Gaup 2001), komenterejuvvo earret eará vuoigatvuohta oažžut oahppovirgelobi. Iskkadeami olis oaččuiga soai dan ipmárdusa ahte dán vuoigatvuođa sáhttá leat váttis geavatlaččat čađahit. Soai namuheaba ahte báikkálaš stáhtaásahusain leat virgelohpeohcamat biehttaluvvon, dahje lea fállojuvvon virgelohpi bálkká haga. Ieža eaba loga alddiska vuođu dadjat leat go sivvan guottut, ekonomiija dahje goappašagat, muhto soai oaivvildeaba ahte dát sáhttá leat hehttehussan dasa ahte eanet bargit go odne galget sáhttit addit/čilget almmolaš dieđuid sámegillii njálmmálaččat (s. 94). Giellaráđi raporttas 2004 čujuhuvvo ahte ii buot ásahusain leat ruhtadilli nu nanus ahte sáhtáše addit bargiide virgelobi bálkkáin váldit sámegieloahpu. Giellastivra mearkkaša earret eará ahte muhtun bargiin váilu mokta oahppat sámegiela – go navdet ahte eai dárbbaš dan máhtu.</p>
<p>GGD-raporttas guovttegielatvuođaruđaid birra (2002) čujuhuvvo oahppovirge-lobiid vuoruheapmái Finnmárkku fylkkagieldda doaibmaplánas. Dán plána mielde vuoruhuvvojit stipeandda/ oahppovirgelobi ohcamat bargiin geat hupmet sámegiela. Sivvan dasa lea ahte dárogielagiidda lea mihá áddját oahppat sámegiela. Vásáhus čájeha ahte bohtosat leat heittohat. Dan dihte háliida fylkkagielda vuoruhit sin geain juo lea dihto vuođđu. Oallugiin lea unnán sámegielmáhttu ja dárbbašit viiddidit sátneriggodaga ja oahppat čállit sámegiela.</p>
<p>Deattuhuvvo gal datte ahte kurssat máŋggakultuvrrat áddejumis ja diehtu sámi kultuvrra ja servodateallima birra leat dea</p>
<p>ǈalaččat olbmuide geain ii leat sámi duogáš.6. kapihttalis gos mii čujuhit mearrádusaide maid berre árvvoštallat rievdadit, namuhit mii earret eará § 3-7. Mii atnit vuođđun vásáhusaid maid Finnmárkku fylkkagielda čujuha, ja maid maiddái eará ásahusat leat muitalan. 3.8 Vuoigatvuohta oažžut oahpu sámegielas § 3-8. Vuoigatvuohta oažžut oahpu sámegielas </p>
<p>Juohkehaččas lea vuoigatvuohta oažžut oahpu sámegielas. Gonagas sáhttá addit dárkilet njuolggadusaid dán mearrádusa čađaheami birra.</p>
<p>Vuođđoskuvlla ja joatkkaskuvlla sámegiela ja sámegillii oahpaheami várás gustojit dat njuolggadusat mat leat vuođđoskuvlalágas ja joatkkaoahpahuslágas (oahpahuslágas) ja njuolggadusain addon dáid lágaid olis.§ 3-8 mielde lea juohkehaččas vuoigatvuohta oažžut oahpu sámegielas.</p>
<p>Mearrádusačađaheapmái leat ráhkaduvvon njuolggadusat. Ovtta njuolggadus-mearrádusa mielde guoská § 3-8 vuosttaš lađas rávisolbmuidoahpahussii. Dakkár oahpahus galgá čuovvut njuolggadusaid rávisolbmuidoahpahuslágas ja lágas reiveskuvllaid birra ja gullevaš láhkaásahusain.</p>
<p><em type="italic">Sámegiella vuođđoskuvllas </em></p>
<p>SEG 2000: Sámegieloahpahus vuođđoskuvllas lea sakka lassánan 1980-logu álggu rájes otnážii. 20 jagis lea vuođđoskuvlaohppiid lohku, geat ožžot sámegiel-oahpahusa, lassánan badjel beliin. Skuvlajagi 1999/2000 lei 2196 oahppis davvisámegieloahpahus. Sis lei 950 oahppis sámegiella vuosttašgiellan.</p>
<p>SEG-raportta konklušuvdna lea ahte dilli lea buorránan buot golmma sámegiela dáfus 1990-logu mielde, ja ahte davvisámegiela ohppiidlohku lea lassánan mearkkašahtti ládje, erenoamážit sin lohku geain lea sámegiella vuosttašgiellan.</p>
<p>Sámedikki giellaiskkadeapmi 2004: 2620 oahppis lea sámegieloahpahus skuvlajagis 2003/2004, ja nu lea lohku lassánan 400 njealji jagis. Sis lea 968 oahppis davvisámegiella vuosttašgiellan. Dát lea 36 oahppi unnit go ovdal. Giellastivrra mielas lea hui buorre go eanebut válljejit sámegieloahpu, muhto fuolastuvvá dainna go lohku geat válljejit sámegiela 1. giellan unnu davvisámi guovllus.</p>
<p><em type="italic">Sámegiella joatkkaskuvllas </em></p>
<p>SEG 2000: Joatkkaskuvlla ohppiid lohku geain lea sámegiella fágan lea maiddái sakka lassánan 1980-loahpa rájes. 1990-logus leat sullii 450 oahppi jahkásaččatožžon sámegieloahpahusa. Badjelaš 200 oahppis lea sámegiella vuosttašgiellan.</p>
<p>Muhtun dieđut GGD-raporttas 2002 guovttegielatvuođaruđaid birra:</p>
<p>Finnmárkkus leat ovcci fylkkagielddalaš joatkkaskuvlla mat fállet sámegieloahpahusa iešguđet dásiin. Dasa lassin addojuvvo oahpahus iešguđet modulain fidno-fágain ja dábálašfágain buot luohkkácehkiin. Sámegieloahpahus addojuvvo dihto diibmologu mielde fidnofágain buot luohkkácehkiin. 2000 čavčča addui sámegiel-oahpahus 141 oahppái. 2001 čavčča lei lohku lassánan 151 rádjái.</p>
<p>Romssas ožžo 57 joatkkaskuvlaoahppi sámegieloahpahusa skuvlajagi 2000/2001, guđa skuvllas. Ráissa ja Skániid joatkkaskuvllain leat eanemus oahppit. Dáin skuvllain leat sámegieloahpaheaddjit. Romssa fylkkasuohkan fállá skuvlajagi 2000/2001 rájes gáiddusoahpahusa sámegielas Romssa joatkkaskuvllaide mat eai nagot gávdnat sámegieloahpaheddjiid. Nu ožžot buot oahppit sámegieloahpahusa geat háliidit dan. Gáiddusoahpahusa doaimmaha Ráissa joatkkaskuvla.</p>
<p>Romssa fylkkasuohkan deattuha namuhuvvon raporttas ahte váilot ollu sámegieloahpaheddjit. Fuomášuhttojuvvo ahte lassánit oahppit geat ohppet sámegiela vuođđoskuvllas, muhto ahte oahpahusvuoigatvuohta dán fágas šaddá dušše báber-mearrádussan jus joatkkaskuvllat eai nagot háhkat oahpaheddjiid. Muitaluvvo ahte Romsa lea geahččalan oččodit sámegieloahpaheddjiid lassi bálkká bokte, ja maiddái gáiddusoahpahusa ásahemiin. Oahpaheaddjedárbu lea liikká stuorát go fállu. Rekrutterenváttisvuođat leat máŋgga geardde dieđihuvvon stáhtii, muhto dat ii leat ábuhan. Romssa fylkkasuohkan evttoha ahte ásahuvvojit virggit oahpaheaddjeohppui sámegielas maiddái joatkkaskuvlla várás.</p>
<p>Finnmárkku fylkkagielda lea easkkabáliid dovddahan fuolastusa dan hárrái go joatkkaskuvllas nu unnán oahppit leat válljen sámegiela fágan. Finnmárkkus ohppet sullii 6 % (160 oahppi) sámegiela fylkkagieldda joatkkaskuvllain iešguđege dásiin. Fylkkagieldda neahttasiidduin daddjo ahte “politihkkarat áigot juoidá dahkat lasihan dihte dán proseantaoasi.” (http://www.ffk.no/18576.aspx) Fylkkagieldda gelbbolašvuođalávdegoddi lea danne ásahan joavkku mii galgá geahčadit dán hástalusa.</p>
<p><em type="italic">Dilli muhtun joatkkaskuvllain </em></p>
<p>Álttá joatkkaskuvla (Finnmárku) Mii leat ožžon dán skuvllas earret eará dáid dieđuid: Álttá joatkkaskuvllas leat oktiibuot 94 oahppi geat lohket sámegiela. Dát lohku lea alit go 2001:s. Oktiibuot lea skuvlla ohppiidlohku sullii seamma go 2001:s. Alit lohku boahtá vuosttažettiin das go eanebut lohket sámegiela C-giellan.</p>
<p>Hástalusat leat earret eará: Plánet diimmuid ohppiide geain lea sámegiella fágan (ja oahpaheddjiide). Dáin ohppiin leat eanet oktasašfágadiimmut (oahppit geain lea sámegiella 1. ja 2. giellan) go eará ohppiin. (Dát guoská maiddái ohppiide geain lea suomagiella 2. giellan.) Studerenráhkkanahtti oahpus sáhttet beassat 2. vierrogielas, muhto eai buohkat hálit dan. Muhtumat háliidit maiddái oahppat ođđa giela, ja dan geahččala skuvla heivehit. Dan dihte šaddet sis oktiibuot ollu diimmut ja dat dahká váddáseabbon heivehit diibmoplána ja gávdnat buriid čovdosiid. Skuvla oaivvilda iežaset gávdnan čovdosa, vaikko ohppiide šaddet guhkes beaivvit (buot ohppiide).</p>
<p>Ráissa joatkkaskuvla (Romsa) Mii leat ožžon dán skuvllas earret eará dáid dieđuid: Romssa fylkkasuohkan lea nammadan Ráissa joatkkaskuvlla sámegiela resursaskuvlan Romssas. Skuvllas leat dássedit lassánan oahppit geat háliidit lohkat sámegiela. Eanemus leat lassánan dat geat háliidit lohkat sámegiela C-giellan. Dalle álget sámegiela álgooahpahusain joatkkaskuvllas.</p>
<p>Skuvllas leat guhtta oahpaheaddji geain lea gelbbolašvuohta oahpahit sámegiela. Dat ásaha vuođu ja nu šaddá sámegiella beaivválaččat gullot sihke ohppiid ja oahpaheddjiid guovdu. Nu lea sámegiella šaddan lunddolaš giellan skuvlla doaimmas. Skuvlla oahpaheddjiin ja jođiheddjiin leat positiiva guottut sámegiela ja sámi kultuvrra ja historjjá ovdáneapmái. Davvi-Romssa bealde leat olbmot šaddan eambbo dihtomielalaččat iežaset báikkálaš historjjá hárrái, ja sámegiella ja sámi kultuvra leat oidnosis skuvlabirrasis.</p>
<p>Váldohástalusat: Ođđa sátnegirjjit. Maŋemus jagiid eai leat skuvlasátnegirjjit main lea grammatihkka leamaš oažžumis. Earret eará háliidivčče ođđa sátnegirjjiid main lea sihke sámi-dáru ja dáru-sámi oassi ovtta girjjis, ja lassin vel grammatihkalaš njuolggadusat. Máhttolokten lea boahtte jagi rájes heaittihan fága sámi kulturmáhttu. Skuvllaide šaddá hástalussan siskkildit sámi kultuvrra ja historjjá eará fágaide. Dan dihte livččii leamaš sávahahtti ahte sámi kulturmáhttu livččii jotkojuvvon sierra fágan.</p>
<p>Lea stuora dárbu oahpahit eanet oahpaheddjiid geain lea sámegiella fágan. Skuvla sávvá ahte addošii lávdaduvvon fálaldat sámegielas, vai oččoše bissovaš oahpaheddjiid. Vuođđoskuvllas váilot oahpaheaddjit. Áiggi mielde sirdahuvvá váttisvuohta maiddái joatkkaskuvllaide. Jus vuođđoskuvlaoahppit eai oaččosámegieloahpahusa, de šaddá unnit lohku geat joatkkaskuvllas válljejit sámegiela, ja beroštupmi maid sáhttá unnut. Dál leat Ráissas ollu oahppit geat ohppet vuođđoskuvllas sámegiela.</p>
<p>Sámegiella Nordlándda joatkkaskuvllain Nugo namuhuvvon Ráissa joatkkaskuvlla vástádusas, de lea stuora dárbu oahpahit eanet oahpaheddjiid geain lea sámegiella fágan. Mii leat viežžan dieđuid</p>
<p>Nordlándda fylkkagielddas mas maiddái leat geatnegasvuođat sámelága giellanjuolggadusaid mielde dál go Divttasvuotna lea boahtán mielde hálddašanguvlui. Maiddái doppe deattuhit ahte oahpaheaddjit leat vátnásat. Nordlánddas fertejit eanas muddui dorvvastit gáiddusoahpaheapmái dahje eará molssaevttolaš oahpahanvugiide go sámegieloahpaheaddjit leat nu vátnásat. 2006čavčča ledje Nordlánddas oktiibuot 37 oahppi joatkkaskuvllain geat ožžo sámegieloahpahusa (julevsámegiela, davvisámegiela, oarjelsámegiela). Knut Hamsun joatkkaskuvllas ledje 14 dáin ohppiin. Sis lea maid lagas ovttasbargu Árran julevsámi guovddážiin. Nordlándda fylkkagielda lea dahkan soahpamuša Árraniin, mii sisttisdoallá ahte das lea ovddasvástádus ohppiid hárrái geat ožžot julevsámegieloahpahusa muđui fylkkas. Máŋgga fylkkagielddalaš skuvllain leat ovttaskas oahppit geat ožžot gáiddusoahpahusa, video, e-skuvlla, ovttasbarggu bokte eará skuvllaiguin mat addet dakkár oahpahusa dahje eará čovdosiid bokte.</p>
<p>Gávdnojit nappo máŋggalágan čovdosat maid skuvllat eai doaimmat ieža.</p>
<p>Fylkkagielda oastá bálvalusaid iešguđet ásahusain.</p>
<p>Juovlamánus 2006 sáddii Nordlándda fylkkagieldda oahpahusossodat reivve Sámediggái rekrutterema birra oarjelsámegiela studiaide. Fylkkagieldda stuorámus hástalussan lea oažžut oahppan oahpaheddjiid main leat buorre sámegielgelbbolašvuohta, erenoamážit oarjelsámegielas, mii lea hearkkimus dan golmma gielas main fállojuvvo oahpahus.</p>
<p><em type="italic">Movt Sámediggi árvvoštallá skuvllaid dili </em></p>
<p>Sámediggi cealká iežas gielladieđáhusas (2004) ahte skuvllain eai leat čielga ulbmilat ja guottut ohppiid sámegielovddideami hárrái, ja ahte dát bargu lea bearehaga duvdojuvvon ovttaskas oahpaheddjiid ala. Dan dihte oaivvilda Sámediggi ahte suohkanat berrejit eanet geavahit guovttegielatvuođaruđaid evalueremii ja plánemii skuvllain, ja buoridit skuvllaid iežaset guottuid ja válljemiid sámegiela ja sámi kultuvrra gaskkusteamis, gáhttemis, ovddideamis ja ovdánahttimis. Seamma dieđáhusas nannejuvvo muđui ahte Sámediggi ferte sihkkarastit ahte mánát olggobealde sámegiela hálddašanguovllu ožžot seamma vuoigatvuođaidsámegieloahpahussii skuvllas, go mánát siskkobealde hálddašanguovllu.</p>
<p><em type="italic">Sámegieloahpahusa organiseren skuvllas – muhtun čuolmmat </em></p>
<p>Vuoigatvuohta sámegieloahpahussii olggobealde sámelága giellanjuolggadusaid hálddašanguovllu lea easkka ládje gieđahallon Sámedikkis. Okta sámediggeáirras fuomášuhtii ahte sámegieloahpahus doaibmá hejot máŋgga guovllus: “Mánát fertejit váldot eret eará diimmuin vai ožžot sámegieloahpahusa. Lea juohke skuvlla duohken guđiin diimmuin ja fágain sii váldojuvvojit eret. Oallugat háliidat mánáideaset oahppat sámegiela, muhto jus dat ovdamearkka dihte dagaha matematihkkaoahpahusa ovdii, de šaddet váhnemat hui váttis dillái. Jus mánná dasa lassin rahčá matematihkain, de ii leat eahpádus dan hárrái maid vállje eret” * .(Magnhild Mathisen, Ságat aviissas 01.03.07.) </p>
<p>Mii leat vuohttán ahte diekkár čuolmmat leat oalle dábálaččat, ja dagahit dávjá ahte sámegiella válljejuvvo eret.</p>
<p><em type="italic">Mánáidgárddit </em></p>
<p>Sámelága mearrádusat vuoigatvuođa birra oažžut oahpahusa sámegielas eai guoskka mánáidgárddiide4 . Mii liikká muittuhit mánáidgárddi hui guovddáš sajádaga sihke giellaoahpaheami ja –movttiidahttima hárrái. Viidáset árvvoš-tallamis das movt sámelága giellanjuolggadusat galget devdojuvvot berre maiddái árvvoštallat sámegiela dili mánáidgárddiin. 3.9 Sámi giellabarggu organiseren § 3-12. Sámi giellabarggu organiseren </p>
<p>Sámediggi galgá suodjalit ja ovddidit sámegiela Norggas.</p>
<p>Sámediggi dieđiha juohke njealját jagi Gonagassii mo sámegiela dilli lea Norggas.</p>
<p>Odne lea Sámedikkis ovddasvástádus bargat sámegiela suodjaleami ja ovddideami ovddas. Sámelága 3. kapihttala njuolggadusaid 1. § mielde bearráigeahččá Kultur- ja girkodepartemeanta sámelága 3. kapihttala ja njuolggadusaid čuovvuma.</p>
<p>Seamma njuolggadusain boahtá maiddái ovdan ahte buot almmolaš orgánain, maidda sámelága 3. kapihtal ja njuolggadusat gusket, lea geatnegasvuohta fuolahit ahte njuolggadusat čuvvojuvvojit. Juohke áidna orgánas lea ovddasvástádus fuolahit ahte sis leat gelbbolaš sámegielat bargit.</p>
<p>Sámedikki giellastivra lea ráđđeaddi orgána man Sámediggeráđđi lea nammadan.</p>
<p><em type="italic">Bearráigeahčču </em></p>
<p>Okta SEG-raportta 2000 evttohusain lei ahte ásahuvvo bearráigeahččoorgána, mii sáhttá dárkkistit almmolaš ásahusaid giellageavaheami. Beaivesáhkut árvaluvvojedje ráŋggáštussan. Sámedikki giellaplánas (2004) nannejuvvui maiddái ahte lea dárbbašlaš ásahit bearráigeahččoorgána mii sáhttá dárkkistit man muddui suohkanatčuvvot sámelága giellanjuolggadusaid. Min diehtoháhkama oktavuođas leat máŋggas deattuhan ahte lea dárbu bearráigeahččat sámelága giella-njuolggadusaid čuovvuma, muhto lea bagadandoaibma maid deattuhit. Dál daddjo ahte bearráigeahčču váilu. Mii leat maid vuohttán ahte oallugat háliidit ja vurdet ahte Sámediggi lea eambbo aktiiva sihke dihto láhkamearrádusaid barggus, muhto maiddái váldo mihtuid hárrái sámegiela sihkkarastima ja ovddideami dáfus.</p>
<p>Dearvvašvuođa- ja sosialbálvalusaid doaibmaplánas Norgga sápmelaččaid várás (Mangfold og likeverd 2001) ákkastallojuvvo ahte sihke fylkkadoaktáriid ja fylkkamánniid bearráigeahččoovddasvástádussii ferte maiddái gullat bearrái-geahčču sámelága njuolggadusaid čuovvuma hárrái. Oaivvilduvvo ahte bearrái-geahččoeiseválddit fertejit váikkuhit dasa ahte dearvvašvuođa- ja sosialbálvalusat ja dearvvašvuođa- ja sosialbargit vuhtii váldet geavaheddjiid vuoigatvuođa oažžut áddehahtti dieđuid ja dieđihuvvon mieđiheami, ja vuhtii váldet gielalaš beliid mat leat fágalaš bealuštahtti doaimma eaktun. Dát guoská olles riikii. Finnmárkku ja Romssa fylkkamánnit fertejit váikkuhit dasa ahte dearvvašvuođa- ja sosial-bálvalusat dovdagohtet sámelága giellanjuolggadusaid. Maiddái ráđđeaddi-doaimmat bearráigeahču oktavuođas deattuhuvvojit: Bearráigeahččoeiseváldditfertejit sihke siskkobealde ja olggobealde sámi hálddašanguovllu rávvet ja neavvut suohkaniid, fylkkagielddaid ja dearvvašvuođa- ja sosialbargiid dan hárrái movt sihkkarastit ovttadássásaš ja dárbbašlaš dearvvašvuođaveahki/sosial- bálvalusaid sámi geavaheddjiide. Erenoamážit berre vára váldit suohkaniin olggobealde sámelága hálddašanguovllu, gos ásset sápmelaččat. 3.10 Konklušuvdna </p>
<p>Oppalohkái lea bargojuvvon ollu sámelága giellakapihttala ovttaskas mearrádusaid čuovvuma hárrái. Bohtosat leat iešguđetláganat, muhto seammaládje go ásahusaid árvvoštallamis ovddit kapihttalis, de čujuhit mii ovttaskasmearrádusaid dáfus ahte stuorámus váilevuohtan lea sámegielgelbbolašvuohta. Eanas ásahusat ja fágasuorggit mat barget sámelága giellanjuolggadusaid čuovvolemiin deattuhit maiddái kulturmáhtu dárbbašlašvuođa. Dieđuin maid mii atnit vuođđun, leat oallut konklušuvnnat das ahte sámelága giellanjuolggadusaid čuovvoleapmi lea leamaš unnán ulbmillaš ja systemáhtalaš. Ollu ásahusain váilot plánat systemáhtalaš doaimma,čuovvoleami ja evaluerema hárrái. Dakkár beliid árvvoštallama hárrái čujuhuvvo erenoamážit jođiheaddjeovddasvástádussii, muhto maiddái bearráigehččoeiseválddiid sajádahkii. Guovttegielatvuođaruđaid geavaheapmi lea maiddái árvvoštallojuvvon máŋgga dáfus. Earret eará lea čujuhuvvon dasa ahte guovttegielatvuođaruđat eai govčča duohta goluid, eai ge atte vejolašvuođadoarvái bargat sámegiela nannemiin ja ovddidemiin. Leat maiddái divvojuvvon jearaldagat diekkár ruđaid juolludeami hárrái, ja muhtun vuoruhemiid hárrái dieid ruđaid geavaheamis. </p>
<p>Iešalddis lea čielggas ahte vejolašvuohta addit almmolaš bálvalusaid sámegillii lea dan duohken ahte leat sámegielat bargit. Otná dilis, gos sámegielgelbbolašvuohta lea nu vánis eanas fága- ja servodatsurggiin ja go mis lea láhka mii eaktuda ahte miehtá almmolaš suorggi galgá leat sámegiel gelbbolašvuohta, de galggašii leat čielggas ahte lea dárbbašlaš viidát áŋgiruššat sámegieloahpahusa ovddidemiin. Dat ii leat leamaš vuoruhuvvon. 4 Lea go láhka čuvvojuvvon ade-kvahtalaččat? Ulbmilat ja bohtosat4.1 Álggahus </p>
<p>Nugo namuhuvvon 1. kapihttalis, de lea evaluerema váldoulbmil árvvoštallat lea go láhka čuvvojuvvon adekvahtalaččat. Seamma kapihttalis leat mii čuovvovaččat ráddjen guorahallama: Ii leat ulbmil guorahallat leat go ovttaskas ásahusat, Sámediggi dahje geahččoeiseválddit čuovvolan lága adekvahtalaččat. Mii ságaškuššat adekvahtalaš čuovvoleami vuosttažettiin lága bajit ulbmiliid hárrái.</p>
<p>Nuppi kapihttala konklušuvdna lea ahte eanas almmolaš orgánat, maidda sámelága giellanjuolggadusat gustojit, eai deavdde lága gáibádusaid ollásit. Lea datte maiddái ollu bargojuvvon, ja buori muddui leat ođđa vuogit ásahuvvon olahit guovttegielatvuođa ja sámegielat bálvalusaid ulbmiliid, sihke suohkanlaš, fylkkagielddalaš ja stáhtalaš ásahusain.</p>
<p>Guovddáš mihttun sámelága giellanjuolggadusaid ásahemiin lei sihkkarastit sámegillii vuođu, ja ásahit vuoigatvuođaid geavahit sámegiela almmolaš ásahusaid guovdu. Dáid mihtuid duogážin lei dat áddejupmi ahte sáme- ja dárogielat leat ovttadássásaš ja ovttaárvosaš gielat. Dát boahtá ovdan ee. Ot.prp. nr. 60 (1989-90). Go bargui lei ráddjejuvvon áigemearri, de ii leat leamaš vejolaš árvvoštallat movt juohke mearrádusa bajit ulbmilat leat čuovvoluvvon, nu go dat bohtet ovdan lága ovdabargguin (ja erenoamážit namuhuvvon proposišuvnnas).</p>
<p>Gažaldat ”adekvahtalašvuođa” birra sáhttá maid čatnat válljejuvvon metodaide ja deattuhuvvon vugiide. Nugo goalmmát kapihttalis boahtá ovdan, de leat leamaš ásahuvvon ja čađahuvvon ollu iešguđetlágan doaimmat, sihke deavdin dihte lága dihto gáibádusaid ja ásahan dihte doarvái ja/dahje nanu vuođu dan bargui.</p>
<p>Oktiibuot lea čađahuvvon mearkkašahtti bargu. Seammás fertet čujuhit ahte máŋgga dáfus eai leat doaimmat leamaš doarvái systemáhtalaččat, eai ge leat čuovvoluvvon doarvái dohkálaččat.</p>
<p>Mandáhta mielde galgat mii sierra čujuhit ja duođaštit guđiin surggiin láhka lea doaibman ulbmiliid mielde. Nugo vuosttaš kapihttalis namuhuvvon, de sáhttet ”suorggit” dulkojuvvot máŋgga ládje. Dat sáhttet leat earret eará doaimma-hagat/hálddašandoaimmat, ásahusat/fágasuorggit (ovdamearkka dihte dearvvašvuođasuorgi, skuvla) ja áŋgiruššansuorggit (ovdamearkka dihte sámegiela nannen ja ealáskahttin). Dat sáhttet maiddái leat čadnon ovttaskas giellanjuolggadusaid ”doaibmasurggiide”, ovdamearkka dihte mearrádussii vuoigatvuođa birra oažžut vástádusa sámegillii. Mii leat maiddái ráddjen guorahallama čuvgehit soames áŋgiruššansurggiid gos láhka lea doaibman ulbmiliid mielde, dan hárrái ahte sámegiela sihkkarastin ja diliid láhčin lea buktán bohtosiid earret eará dan bokte ahte leat eanet návccat biddjojuvvon sámegiela oahpaheapmái. Dása gávdnojit ovdamearkkat buot suohkaniin, goappaš fylkkagielddain ja maiddái stáhtalaš ásahusain maidda sámelága giellanjuolggadusat leat guston dan rájes go bohte fápmui 1992:s. Gáržžes áiggi dáfus leat dušše soames ovdamearkkaid namuhan ja leat oanehaččat válddahallan Gáivuona suohkana ja Porsáŋggu gieldda ovdáneami. </p>
<p>Dát guokte gieldda eaba lean sámelága giellanjuolggadusaid hábmema álgodásis jurddašuvvon šaddat sámegiela hálddašanguovllu siskkobeallái. Váldoággan lei ahte suohkaniin ledje unnán sámegielagat. Go sámegiella lea seamma hearkkes dilis dain suohkaniin mat dál leat bivdojuvvon searvat hálddašanguvlui, de sáhttá leat erenoamáš miellagiddevaš oaidnit movt ovdáneapmi lea leamaš Gáivuonas ja Porsáŋggus. 4.2 Ulbmilat ja bohtosat </p>
<p>Sámelága giellanjuolggadusaid duogáš lea ná čilgejuvvon sámelága giella-kapihttala ovdabargguin: “ Sámegiela geavaheapmi lea maŋos manname. Dát lea áittan oppa sámi kultuvrra vuostá. Guovddáš sivvan dasa go giella manná maŋos, lea ahte leat unnán vejolašvuođat geavahit sámegiela almmolaš oktavuođain. Dan dihte árvala departemeanta njuolgga-dusaid ja doaimmaid mat addet buoret vejolašvuođa sámegiela bokte gulahallat almmolaš ásahusaiguin ” . (Ot.prp. nr.60 (1989-90), s. 2.)* </p>
<p>Namuhuvvon proposišuvnnas nannejuvvo maiddái ahte láhkaevttohus lea huksejuvvon dan vuođđooainnu ala ahte sáme- ja dárogielat leat ovttaárvosaččat, ja nappo berrejit leat ovttadássásaš gielat. Viidáseappot daddjo ahte departemeanta oaivvilda ahte láhkamearrádusat dán hárrái bajidit sámegiela stáhtusa, ja sáhttet leat mielde ovddideame ja nanneme sámegiela vejolašvuođaid. Daddjo maiddái ahte láhkaevttohus čuovvu lunddolaččat das go lea dábálaš politihkalaš ovttaoaivilvuohta dan hárrái ahte sámegiella galgá suodjaluvvot ja oažžut ovdánanvejolašvuođaid. ýujuhuvvo maiddái dasa ahte sámi organisašuvnnat leat guhká juo ohcalan sámi giellalága, ja ahte giellanjuolggadusaid nannen lága hámis lea buorren doarjjan sámi kultuvrii ja lea mielde deattuheame Norgga eiseválddiid natiovnnalaš ja riikkaidgaskasaš ovddasvástádusa Norgga beale sámiid guovdu. Dasa lassin deattuhuvvui ahte ollu riikkain lea dábálaš láhkanannet unnitlogu gielaid stáhtusa. ýujuhuvvui maiddái dasa ahte sámegiela hálddašanguovllu ásaheapmi lea boares gáibádus, ja ahte Sámelávdegoddi čielggadusastis jagis 1956 oaivvildii ahte sámegiela ceavzin lea dan duohken ahte ásahuvvo sámi guovddášguovlu (ibid.).</p>
<p>Ráđđehus čujuhii Ot.prp. nr. 33 (1986-1987) dasa ahte ”álbmotjoavkku vuoigatvuohta doaimmahit iežas kultuvrra galgá dán áigge rehkenastot gullat vuđolaš olmmošvuoigatvuođaide”, ja celkkii viidáseappot: “ Sámi kultuvra lea áitojuvvon kultuvra. Lea duohta várra ahte dát kultuvra sáhttá jávkat Norggas ja Davviriikkain, ja nu nappo oalát jávkat máilmmis. Sámi kultuvrra ii sáhte gádjut dušše eiseválddiid doaimmaid bokte. Lea eiseválddiid ovddasvástus lágidit dilálašvuođaid nu ahte sámit ožžot dárbbašlaš vejolašvuođaid dasa ahte ieža besset sihkkarastit ja viidáseappot ovddidit iežaset kultuvrra iežaset eavttuid mielde dan muddui go ieža nu háliidit ” *. </p>
<p>Departemeantta oainnu mielde galge árvaluvvon njuolggadusat sámegiela geavaheami birra leat mielde sihkkarastime sámegiela ceavzima, ja lágidit dilálašvuođaid dasa ahte sámegiella ovdána ja geavahuvvo dađistaga eambbo.</p>
<p>Man muddui lea leamaš vejolaš duohtandahkat lága ulbmiliid? Sámedikki vuosttaš giellageavahaniskkadeamis (SEG 2000) nannejuvvui ahte davvi-, julev- ja oarjelsámegielat leat oalle iešguđetláganat, muhto ahte iešguđet doaimmat leat dárbbašlaččat nannen dihte buot dáid sámegielaid. Oarjelsámegiela dilli daddjui leat erenoamáš váttisin, ja čujuhuvvui earret eará ahte ii lean ovttage vuođđoskuvlaoahppis oarjelsámegiella vuosttašgiellan skuvlajagis 1999/2000.</p>
<p>Viidáseappot čujuhuvvui ahte olggobealde sámegiela hálddašanguovllu lea maiddái davvisámegiela dáfus erenoamáš váttis dilli. Logut čájehedje ahte dušše 16 % sámegielagiin hálddašanguovllus vástidedje ahte mánát eai oba máhte ge sámegiela. Vástideaddji lohku eará davvisámi suohkaniin lei olles 60 %. 2004:sčilgii sámediggeráđđi iežas gielladieđáhusas sámegiela dili dáinna lágiin:</p>
<p><em type="italic">Davvisámegielagiid gielladilli lea arvat buoret go oarjel- ja julevsámegielaid dilli. Leat eanebut geat hupmet davvisámegiela, ja dasa lassin gullet buot sámegiela hálddašanguovllu suohkanat ja fylkkagielddat davvisámegiela guvlui. Dat mearkkaša ahte sis leat eambbo rievttit geavahit sámegiela almmolaš oktavuođain, ja maiddái oažžut oahpu sámegielas. Vaikko leat ge eanebut geat hupmet davvisámegiela, de manná aŋkke davvisámegiella maid maŋos. Sátneriggodat ja giellamáhttu unnu, erenoamážit nuorat gearddis. Guovlluin gos sámegiella lea nanus leat ollugat geat eai leat diđolaččat gielaset ektui. Sii atnet ollu dárogielsániid ja dárogiella báidná sámegiel cealkkastruktuvrra. Vaikko ollugat máhttet sámegiela dáin guovlluin, de aŋkke oidno sámegiella hui unnán. Sámedikki mielas livččii dehálaš oččodit olbmuide diđolašvuođa ja ipmárdusa ahte sin giella lea áitojuvvon ja sáhttá jávkat. Eará davvisámegielguovlluin lea sámegiella heajut dilis. Ollugat leat massán sámegiela ja danne lea olbmuin eambbo diđolašvuohta sámegiela ektui. Dain guovlluin lea ge dehálaš oažžut johtui giellarevitaliseren-, vitaliseren- ja seailluhandoaimmaid. Eanet ja eanet olbmot háliidit oahppat sámegiela. Buot davvisámiguovlluin lea váttis gávdnat sámegielkurssaid álggahalliide. (Sámedikki dieđáhus sámegiela birra, Sámegiella lea čaffat, s. 28). </em></p>
<p>Gielladieđáhusas daddjui maiddái ahte giellasuodjaleapmi lágaiguin lea leamaš ja lea ain dárbbašlaš (s.9). 4.3 Gáivuotna ja Porsáŋgu </p>
<p>Váldoággan dasa go sámegiela hálddašanguovlu ásahuvvui, lei sávaldat ásahit erenoamáš njuolggadusaid sámegiela geavaheami birra guovlluin gos sámegiella lea nannoseamos. Mearridanproseassa áiggis ledje datte iešguđet oainnut suohkaniid válljema hárrái. Departemeanta háliidii oktilaš geográfalaš guovllu gos giella lea oalle nanus. Vuosttaš vuorus jurddašedje suohkaniid Kárášjohka, Guovdageaidnu, Unjárga ja Deatnu. Vuosttaš gulaskuddanvuoru oainnuid vuođulevttohuvvui maiddái Porsáŋgu mielde dása. Ággan dasa ahte Gáivuotna ii galgan váldot mielde, lei ahte sámegiella lea heajut dilis Gáivuonas go Porsáŋggus, ja jus</p>
<p>Gáivuotna váldo mielde, de ii leat šat oktilaš geográfalaš sámegiela hálddašanguovlu. Dat mielddisbuvttášii earret eará ahte njuolggadusat gustojit vel ovtta fylkkagildii, ja nu buktá dat mearkkašahtti ekonomalaš ja hálddahuslaš váikkuhusaid. Departemeanta oaivvildii ahte hálddašanguovllu viiddideapmi berre árvvoštallojuvvot go njuolggadusat leat doaibman muhtun áiggi, ja deattuhuvvui ahte hálddašanguovllu ásaheapmi ii mearkkaš ahte giella ii galgga nannejuvvot suohkaniin olggobealde hálddašanguovllu. Dat livččii vuođđun maŋŋel viiddidit hálddašanguovllu (Ot.prp.nr.60 (1989-90).</p>
<p>Proposišuvdnaevttohusa gulaskuddancealkámušain ákkastallojuvvui ahte maiddái Gáivuotna ferte váldot mielde. Sámediggi oaivvildii “mearrideaddji mearkkašupmin ahte Gáivuotna váldojuvvo mielde”, ja celkkii ahte Gáivuonas leat “sihke eavttut ja dárbu oažžut sámegillii láhkanannejuvvon vuođu”. Máŋga eará gulaskuddanásahusa oaivvildedje seamma. Gáivuona sámepolitihkalaš doaimmaid evalueremis válddahallojuvvojit proseassat Gáivuona searvama oktavuođassámegiela hálddašanguvlui dalle go gažaldat lei suohkana gieđahallamis. Earret eará muitaluvvo movt suohkan ieš dáhtui searvat, ja ahte earret eará suohkana iežas hálddahus čájehii vuostehágu dalle go láhka galggai biddjojuvvot fápmui. ýađahuvvui maiddái vuolláičállinakšuvdna giellanjuolggadusaid ásaheami vuostá. Ballu lei earret eará ahte sámegiella ásahuvvo bákkolaš fágan skuvllas (Pedersen ja Høgmo 2004:40-42).</p>
<p>Movt de manai Gáivuonas ja Porsáŋggus maŋŋel go searvvaiga sámegiela hálddašanguvlui? 4.3.1 Gáivuotna</p>
<p>Raporttas jagis 2000 guovttegielat bálvalusaid birra sámegiela hálddašanguovllus (Skålnes ja Gaski 2002), lea Gáivuotna earalágan dan dáfus ahte stuora oassi (80 %) bargiin eai gulahala sámegillii. Daddjo ahte almmá dulkka dahje veahki haga eai sáhte suohkana ossodagat addit bálvalusaid sihke sámegillii ja dárogillii, ja fertejit nu rihkkut lága. Namuhuvvon evaluerenraporttas (Pedersen ja Høgmo 2004) muitaluvvo ahte leat šluhtten áigumuša mii lei viiddidit sámegielgeavaheami hálddahusas, ja ahte leat válljen eanet pragmahtalaš vuogi. Hálddahusas lea dárogiella bargogiellan. Sámegiella adno dadjat dušše dalle go dat aktiivvalaččatgáibiduvvo, ja dat lea oalle hárve. Baicca leat vuoruhan sámegielgeavaheami eará oktavuođain. Erenoamážit namuhuvvojit dearvvašvuođa- ja sosialbálvalus, kultuvra, oahpahus ja giellaoahpaheapmi. Pedersen ja Høgmo oaivvildeaba ahte dát lea jierpmálaš vuoruheapmi dálá dilis.</p>
<p>Soai muitaleaba daid stuora riidduid birra mat ledje earret eará sámelága giellanjuolggadusaid atnui váldima hárrái suohkanis. Konklušuvdna lea datte hui positiiva: “ Letnečájehan ahte doaibma lea sakka lassánan sihke giellaoahpaheami dáfus, ja erenoamážit mearrasámi beaivválaš kultuvrra ealáskahttimis. Maŋŋel 1990 lea leamaš dievas kulturmorráneapmi, ja dat oidno mánáidgárddiid rájes ja buot dea </p>
<p>ǈalaš servodatásahusaid bokte duodjái, kultuvrii ja guoimmuheapmái. Ahte</p>
<p>Gáivuotna šattai giellalága doaibmaguovllu oassin, oktan resurssaiguin mat dan olisčuvvo, lea dahkan ahte suohkanii leat ilbman ollu čeahpes ja bargganis mielbargit mat aktiivvalaččat barget viidáseappot buot surggiin. Buot ii leat doaibman nu movt galggašii, ii almmolaš hálddašeamis, mánáidgárddis ii ge skuvllas, muhto rievdadusat leat leamaš ja hui dea</p>
<p>ǈalaš lea: Nuoraid ja gaskaahkásaččaid guovdu lea garra luohttámuš dasa ahte mearrasámi giella ja kultuvra lea divrras oassi mearrasámi identitehtas ja dan ovddas lea veara rahčat ”* .(Pedersen ja Høgmo 2004:158). * Sitáhta lea dás jorgaluvvon sámegillii.ýállit deattuheaba datte ahte buot váttisvuođat eai leat čovdojuvvon, ja čujuheaba stuora ovttaoaivilvuhtii das ahte boahtte jagiid ferte oččodit positiiva guottuid sámegillii ja sámi kultuvrii. Ain lea ollu bargu bargat ja ollu hástalusat dustet mearrasámi giela ja kultuvrra siskkildeamis mánáidgárddiide ja skuvllaide. </p>
<p>Lassi dieđut maid leat háhkan dán evaluerema áiggis duođaštit bajábeale konklušuvnna. Lea leamaš buorre ovdáneapmi sámegiela ja kultuvrra hárrái mii ii livčče leamaš vejolaš jus suohkan ii livčče váldon mielde sámegiela hálddašan-guvlui. Giellalága gáibádusat ja guovttegielatvuođaruđat mat adde vejolašvuođaruhtadit dárbbašlaš doaimmaid, leat duođai veahkehan eastadit gielalaš dáruiduvvama mii lei garas sihke Gáivuonas ja eará mearrasámi guovlluin dalle go mearrádusat bohte fápmui 1992:s. ýielga oaidnu lea ahte almmá giellaruđaid haga ii livčče leamaš vejolaš dahkat maidege. Dan oktavuođas čujuhuvvo earret eará ahte sámegiella lei hui rašes dilis, ja maiddái lei suohkanekonomiija oalle heittot.</p>
<p>Deattuhuvvo muđui ahte dát lea leamaš bahčá proseassa oallugiidda, sihke sin guovdu geat háliidit sámegiela ja kultuvrra ovdánit ja sin guovdu geat leat vuostá – go čujuhuvvo ahte sámegielas ii šat leat lunddolaš sadji Gáivuonas.</p>
<p>Dálá hástalusaid dáfus namuhuvvo dárogiela vuoitin skuvllain ja mánáidgárddiin, maiddái ossodagain gos čielga áigumuš lea sámegiela vuoruheapmi. Dákkár dilli lea muđui maiddái eará gielddain, nugo earret eará Deanus ja Unjárggas. Dakkár suohkanis go Gáivuonas leat ge juste mánáidgárddit ja skuvllat hui mávssolaččatsámegiela seailumii boahtteáiggis. Ollu dain mánáin geain lea sámegiella skuvllas, ii leat sámegiella ruovttus dahje lagasbirrasis. Lea unnán giellaoahpaheapmi buolvvas bulvii. Nu šaddá sámegiella oallugiidda dušše skuvlafágan, mii sáhttá dahkat ahte dálá dilis šaddá veadjemeahttun olahit doaibmi guovttegielatvuođa.</p>
<p>Lea maid dábálaš ahte ollu oahppit heitet čuovvumis sámegielfága skuvllas.</p>
<p>Vejolaš sivvan árvvoštallojuvvo eksámenhušša, duhtameahttunvuohta oahpahemiin ja eará ohppiid váikkuheapmi. Maiddái sihke oahpaheddjiid ja earáid guottut sáhttet báidnit.</p>
<p>Giella lea mannan maŋos suohkana olggut osiin maŋemus 15-20 jagi. Leat dađistaga unnit sámegielagat, go giella ii šat oahpahuvvo buolvvas bulvii. Sin lohku geat leat oahppan sámegiela lea sakka unnit go sin lohku geat leat jápmán dán áigodagas. Dát mannolat lea fuolastuhtti, muhto čujuhuvvo maiddái ahte sámelága giellanjuolggadusat leat vuos doaibman oalle oanehis áiggi. Dan oktavuođas fuomášuhttojuvvo ahte dáruiduhttinpolitihkka čađahuvvui máŋggabuolvva áiggi, ja das lei stuora váikkuhus. ŋgu</p>
<p>Nugo badjelis namuhuvvon, de álgo evttohusa mielde ii lean Porsáŋgu ge jurddašuvvon sámegiela hálddašanguovlun. Dađi mielde go mii diehtit, de ii leat leamaš viiddis evalueren das movt doppe lea leamaš ovdáneapmi. Dieđut maid dán prošeavtta olis leat háhkan čájehit positiiva ovdáneami. Iskkadeapmi buot</p>
<p>Porsáŋggu bargiid gaskka pr. 01.11.06 čájeha ahte 51 % lea sámegiel-gelbbolašvuohta guđe nu dásis. 19 % bargiin hálddašit sámegiela čálalaččat ja 28 % dušše njálmmálaččat. Vástideaddji logut 2002:s ledje 8 % čálalaš gelbbolašvuohta ja 21 % dušše njálmmálaš (nu go namuhuvvon 2. kapihttalis). Gielddabargiid gaskka lea lassánan sámegielgelbbolašvuohta, ja erenoamážit čálalaš gelbbolašvuohta.</p>
<p>Gieldda politihkka dán hárrái ii leat rievdan. Gielddastivra ii leat mearridan ahte gielddastivrra, ráđiid ja lávdegottiid áššebáhpirat galget leat sámegillii. Dat vurdojuvvo guorahallot giellaplánas maid dál leat ráhkadeame. Hui unnán miellahtut politihkalaš orgánain máhttet lohkat sámegiela. Dássožii leat válljen resurssaid geavahit movttiidahttit giellabargui ja njálmmálaš sámegillii. Gieldda bargui, lassin sámegillii, gullá maiddái kveanagiella ja kultuvra. Orru ahte leat buori muddui positiiva oainnut dása, ja ahte olbmot leat vuovdnát dainna go gielda lea golmmagielat ja golmmakultuvrrat. Lea ain dárbu čađahit kulturáddejumi kurssaid, ja lea dárbu čađahit prošeavttaid maid bokte oččodit eanebuid oahppat ja geavahit sámegiela dahje kveanagiela.</p>
<p>Muhtun ovdáneamit: Gieldda hálddahusas geavahuvvo sámegiella eambbo go ovdal. Olbmot ožžot sámástit ja sáhttet oažžut veahki hálddahusbargiin geat máhttet sámegiela. Sámegiella ja dárogiella eai leat ovttadássásaš gielat guđegeoasis hálddašeamis. Okta sivva dasa lea ahte virgádeamis ii gáibiduvvo sámegielmáhttu, ii ge gáibiduvvo oahppat sámegiela maŋŋel go lea álgán virgái.</p>
<p>Juoga mii čielgasit čájeha eanet beroštumi oahppat sámegiela, lea go eanebut háliidit mánáidgárddiin sámegielfálaldaga. Dat lea dagahan ahte Levdnjii lea ásahuvvon ođđa sámi ossodat. Eanebut válljejit sámegiela skuvllas. Leavnnja skuvllas lea ásahuvvon sierra sámegielat oktasašluohkká. Kulturskuvllas lea sámegielfálaldagat. Sámegiella gullo eanet ahte eanet almmolaš oktavuođain,sihke mánát, nuorat ja ollesolbmot sámástit. Porsáŋggus namuhuvvo maiddái ahte mearrasámi gákti maid leat fas atnui váldán, ja dat lea leamaš mávssolaš identitehtahuksema ja seammás sámegiela geavaheami dáfus. Oppalohkái lassána beroštupmi ja dihtomielalašvuohta mearrasámi giela ja identitehta dáfus. 4.4 Ealáhus, giella, kultuvra ja máhttu </p>
<p>Nugo namuhuvvon, de lea sámegielagiid lohku Gáivuona olggut guovlluin unnon maŋemus 10-15 jagi, namalassii seamma áiggis go sámelága giellanjuolggadusat leat doaibman. Oažžu rehkenastit ahte seamma lea geavvan Porsáŋggu gieldda olggut osiin (gč. raportta Porsangerfjorden tilbake til livet* – 2003). Maiddái </p>
<p>Unjárggas muitaluvvo ahte sámegiella manná maŋos. Diekkár mannolaga ferte geahččat ovttas máŋgga eará áššiin. Earret eará orrot váttisvuođat guolástus-ealáhusas negatiivvalaččat váikkuheame sámegiela dillái. Unnit guolástusdoaibma dahká ahte bargosájit jávket ja dan olis maiddái gávnnadanbáikkit, ja nu šaddet unnit báikkit gos sámegiella gullo. Sihke giellaoahpaheapmi ja eará máhtuid oahppama vejolašvuođat jávket. Diekkár mannolat headjuda sámegiela dili máŋgga ládje. Earret eará sáhttet njálmmálaš muitalusat ja báikenamat jávkat.</p>
<p>Seamma geavvá máhtuin mii lea iešalddis gielas. Dat sáhttá ovdamearkka dihte leat ahte sátneriggodat mii lea ovdánan erenoamáš ealáhusheiveheami bokte, hedjona dahje jávká jus ealáhus hedjona. Dan oktavuođas deattuhit ahte giella guoddá máhtu . </p>
<p>Sámelága giellakapihttala ovdalis namuhuvvon ovdabargguin deattuhuvvo ahte giella lea olbmuid dea</p>
<p>ǈaleamos ovdanbuktin- ja gulahallangaskaoapmi ja lea guovddážis identitehtahuksemis. Giella lea nappo kultuvrra ovdáneami vuođđu.</p>
<p>Jus dat giella masa kultuvra lea čadnon jávká, de seammás jávká deaǈaleamos kultuvrralaš dovdomearka. Sámelávdegoddi celkkii iežas čielggadeamis 1959:s ahte giella lea nu dea</p>
<p>ǈalaš bealli ahte “sámiid boahtteáigi sierra álbmotjoavkun duohtavuođas lea giela duohken. Dan beaivve go sámegiella lea jávkan, de lea maid sámiid dea</p>
<p>ǈaleamos dovdomearka jávkan.” Sámekulturlávdegoddii celkkii (NOU 1985:14 s. 171-172): ”Giella lea guovddáš bealli juohke kultuvrras. Oallugat atnet giela dea</p>
<p>ǈaleamos vuođđun kultuvrralaš iešvuođa bisuheamis*.”</p>
<p>Mii muittihit ahte giella, lassin dasa go lea ovdanbuktinvuohki, gulahallangaskaoapmi ja guovddáš identitehtahuksejeaddji maiddái lea dea </p>
<p>ǈalaš máhttoguoddi . Gielladutki Tove Skutnabb-Kangas ja earát leat čujuhan ahte go giella jávká, de jávket maiddái dat máhtut mat leat vurkejuvvon gillii. Ovdamearkan namuha Skutnabb-Kangas máhtu ekologalaš dássedisvuođa birra, ja čujuha gáhttema bio-šláddjivuođa mihttomeriide (iežas komentáras SEG-raportii 2000). </p>
<p>Giela ja máhtu gaskavuođa hárrái čujuhit maiddái cealkámuššii davviriikkalaš sámekonvenšuvnna evttohusas, man Suoma-Norgga-Ruo</p>
<p>ǈa-Sámi áššedovdijoavku * Raporta ii leat jorgaluvvon sámegillii, muhto tihttel lea dás jorgaluvvon: Porsáŋguvuotna ealáska fas * Sitáhtat leat dás jorgaluvvon sámegilliiovddidii 2005:s. 3. kapihttalis lea “sámi giella ja kultuvra”, ja okta kapihttala mearrádusain (23. artihkal) sisttisdoallá sámiid gielalaš vuoigatvuođaid (dásjorgaluvvon): ”Sámiin galgá leat vuoigatvuohta geavahit, ovddidit ja boahttevaš buolvvaide gaskkustit iežaset giela ja árbevieruid, ja sis galgá leat vuoigatvuohta bargat dan ovdii ahte sámegielmáhttu maiddái leavvá sámiide geat eai máhte dahje máhttet unnán sámegiela. Sámiin galgá leat vuoigatvuohta mearridit, bisuhit ja almmolaččat oažžut dohkkehuvvot iežaset olbmonamaid ja geográfalaš namaid*.” </p>
<p>Dán oktavuođas deattuhit mii konvenšuvnna sáni mii adno teavsttas: “sámegielmáhttu”. Árvvoštallan das maid giella mearkkaša kultuvrii berre maiddái sisttisdoallat máhtu beali. Dat nappo mielddisbuvttášii ahte doaimmaid árvvoštallan, maid ulbmil lea sihkkarastit ja ovddidit sámegiela maiddái sáhttá sisttisdoallat dakkár doaimmaid árvvoštallama mat galget sihkkarastit ja ovddidit ealáhusaid ja (árbevirolaš) máhtuid. Dan dáfus čujuhit sámelága ulbmilparagráfii, § 1-1). Dán mearrádusa mielde galget dilit lágiduvvot nu ahte sámit sáhttet sihkkarastit ja ovddidit iežaset giela, kultuvrra ja servodateallima. Sáhttá leat ulbmillaš geahččat ’giela’, ’kultuvrra’ ja ’servodateallima’ ovttas, earret eará sámelága giellanjuolggadusaid árvvoštallama viidáset barggus.</p>
<p>Namuhuvvon evttohuvvon davviriikkalaš mearrádus gielalaš vuoigatvuođaid birra orru atnime vuođđun dihto áddejumi gielas, dahje giela ovttasteami máŋgga eará elemeanttain. Leat maid soahpamuševttohusas gielalaš vuoigatvuođaid hárrái namuhan sihke árbevieruid ja máhtu , ja maiddái olbmonamaid ja geográfalaš namaid. 4.5 Konklušuvdna </p>
<p>Sámelága giellanjuolggadusat sihkkarastet vuođđo vuoigatvuođaid sámegiela geavaheami hárrái dihto guovllus. Vaikko lága mearrádusat iešguđet sivaid geažil eai leat buot ásahusain ja buot dáfus devdojuvvon, de sáhttá hálddašanguovllu álbmot goit mihá eambbo go ovdal sámegiela bokte gulahallat almmolaš ásahusaiguin. Eará dea</p>
<p>ǈalaš rievdan lea ahte vuoigatvuohta oažžut sámegieloahpu lea nannejuvvon hálddašanguovllu siskkobealde.</p>
<p>Mii leat ovdal namuhan ahte sámelága 1. kapihttalii bođii lasáhus giellanjuolgga-dusaid ásaheami olis (namalassii 3. kapihtal). Dalle nannejuvvui lága bokte ahte sámegiella ja dárogiella leat ovttaárvosaš gielat, ja ahte galget leat ovttadássá-saččat 3. kapihttala mearrádusain. Giellakapihttala ovdabargguin čujuhuvvo ahte sámegiella almmolaš oktavuođain dalle lei ráddjejuvvon daidda dilálašvuođaidego sámit eai máhte dárogiela, ja ahte dat bágge sin geain lea sámegiella eatnigiellan baicca dárustit. Nannejuvvo ahte dát vuohki ii buvtte eanet sámegielgeavaheami, ii ge giela árvvu loktema. Sáme- ja dárogiela ovttadássásašvuohta ferte baicca mearkkašit ahte lea vuoigatvuohta geavahit sámegiela dalle go dat lea lunddolaš dahje sávahahtti, almmá dárbbašit čilget dahje vásihit vuostehágu dan geažil. Departemeanta deattuhii maiddái ahte gielalaš ovttadássásašvuohta mearkkaša sihke njálmmálaš ja čálalaš giela. (Ot.prp.nr.60 (1989-1990)).</p>
<p>Dan vuođul movt gielalaš geavat lea eanas almmolaš ásahusain maidda giellaláhka gusto, de orru leame váttis čađahit áddejumi das ahte sáme- ja dárogiella leat ovttadássásaš gielat. Dat guoská erenoamážit čálalaš sámegillii, muhto buori muddui maiddái njálmmálaš sámegillii. Datte orru šaddan dábálaš áddejupmin ahte sáme- ja dárogielat leat ovttaárvosaš gielat. Vaikko dat iešalddis ii buorit vejolašvuođaid atnit sámegiela almmolaš oktavuođain, de dáidá das leat stuora mearkkašupmi identitehta ja iešluohttámuša dáfus, ja eandalii guovlluin gos sámegiella ja identitehta lea erenoamážit leamaš badjelgehččojuvvon. </p>
<p>Leat nappo leamaš positiiva rievdamat gielalaš vuoigatvuođaid dáfus ja giela árvvu hárrái, muhto lea go dat doarvái sámegiela vuođu sihkkarastimii? Nugo dán ja ovddit kapihttaliin boahtá ovdan, de lea iešguđet oktavuođain deattuhuvvon ahte sámegiella ain lea hearkkes dilis. Erenoamáš fuolastus lea oarjel- ja julevsámegiela hárrái, muhto maiddái davvisámegiella rehkenastojuvvo áitojuvvon giellan (geahča ovdamearkka dihte maid leat dás ovdalis siteren sámediggeráđi dieđáhusas sámegiela birra 2004). 6 Eará riektedilálašvuođat6.1 Álggahus </p>
<p>Dán kapihttalis gieđahallat riektedilálašvuođa čuolmmaid mat bohtet ovdan mandáhtas, lassin jearaldahkii vuhtii váldet go giellanjuolggadusat geatnegasvuođaid riikkaidgaskasaš njuolggadusain maid digaštalaimet ovddit kapihttalis.</p>
<p>Dat guoskkaha ávžžuhusa árvvoštallat daid riektedilálašvuođa váikkuhusaid go lága hálddašanguovlu viiddiduvvo fátmmastit eambbo sámi giellajoavkkuid, ja čujuhit dárbbu rievdadusaide dahje dárkilet deattuhusaide lágas dan oktavuođas. Mandáhta olis galgá maid árvvoštallat leat go lága giellakapihttalis váilevašvuođatja evttohit rievdadusaid.</p>
<p>Nu go namuhuvvon 1. kapihttalis, de eat leat oaidnán vejolažžan árvvoštallat buot rievttálaš dilálašvuođaid eambbo sámi giellajoavkkuid sisaváldimis hálddašan-guovllus.ýielga váikkuhus goit lea ahte eambbo sápmelaččat ožžot láhkananne-juvvon gielalaš vuoigatvuođaid, ja ahte eambbo giellajoavkkut ožžot buoret vejolašvuođa doalahit ja ovddidit gielaset (gč. sámilága giellanjuolggadusaid ulbmiliin). Go Divttasvuotna ja nappo julevsámi guovlu dál lea mielde hálddašanguovllus, lea gažaldat maid áigeguovdil oarjelsámegiela dáfus. Dárbbašuvvui láhkarievdadus ovdal go Divttasvuotna sáhtii searvat (namuhuvvon 3. kapihttalis). Dat rievdadus ii ákkastuvvon dainna ahte lei sáhka eará giellajoavkkus go dávvisámegielas, muhto ahte láhkateaksta definerii sámegiela hálddašanguovlun dušše dan guhtta suohkana mat álggu rájes ledje mielde. Kultur- ja girkodepartemeantta gulaskuddanreivves mas evttohuvvui heaittihit dan ráddjema, evttohuvvui maid láhkatekstii defineret mii sámegiella lea. Mii čujuhit dán evttohussii, muhto eat leat oaidnán vejolažžan eambbo digaštallat dan čuolmma. </p>
<p>Láhkarievdadusaid dahje deattuhusaid sáhttá maid oppalaččat árvvoštallat lága doaibmaguovllu viiddideami gažaldagaid oktavuođas, sorjjakeahttá das guđegiellajoavkkus lea sáhka. Dán kapihttalis ávžžuhit mii guorahallat láhkarievdadusa dainna ulbmiliin ahte viiddidit giellanjuolggadusaid doaibmaguovllu. Dan oktavuođas evttohit ”sámi guovlluid” ja ”sámi doaimmaid” heivvolaš doaban.</p>
<p>Dakkár rievdadusain sáhttá vel dárkileappot juohkit lága hálddašanguovllu, dálá dilálašvuođa ektui (iešguđetlágan mearrádusat báikkálaš ja regionála almmolaš ásahusain.) </p>
<p>Prošeaktarámmaid siskkobeallái ii čága buot sámelága giellakapihttala njuolggadusaid ii ge láhkačilgehusaid vuđolaš árvvoštallan. Leat goitge atnán vuogasin muittuhit muhtun rievdadusaid mat juo leat dahkkon láhkateavsttas. Sámegiela definišuvdna lea juo namuhuvvon. Dasa lassin leat vuođđun atnán čielggademiid sámelága guovtti giellanjuolggadusa guorahallamiin, mat lea: mearrádus jorgalit njuolggadusaid, dieđáhusaid ja skoviid (Pettersen ja Gaup, SI-raporta 2001) ja mearrádus viiddiduvvon vuoigatvuođas geavahit sámegiela riektevuogádagas (Brenna 2004). Mis leat dušše moadde komentára sin evttohusaide, ja ávžžuhit muđui sin árvvoštallamiid vuhtii váldit sámelága giellanjuolggadusaid viidáset barggus.</p>
<p>Loahpas dán kapihttalis komenteret eará lágaid main leat njuolggadusat sámegiela geavaheamis. 6.2 Definišuvnnat (§ 3-1) </p>
<p>Mearrádusas leat dál čuovvovaš definišuvnnat:1. sámegiela hálddašanguovlu: dat suohkanat maid Gonagas láhkaásahusas lea mearridan galget gullat sámegiela hálddašanguvlui. 2. Almmolaš orgánain oaivvilduvvo juohke stáhta ja gieldda orgána. 3. Báikkálaš almmolaš orgánain hálddašanguovllus oaivvilduvvo juohke gieldda, fylkkagieldda ja stáhta orgána mas lea bálvalanviidodahkan olles gielda dahje oassi gielddas sámegiela hálddašanguovllus. 4. Guovllu almmolaš orgánain hálddašanguovllus oaivvilduvvo juohke fylkka-gieldda ja stáhta orgána mas leat bálvalanviidodahkan ollásit dahje muhtun muddui gielddat sámegiela hálddašanguovllus, muhto mii goitge ii leat riikkaviidosaš. 6.2.1 Hálddašanguovllu definišuvdna – láhkateavsttas láhkaásahussan</p>
<p>Maŋŋel go Divttasvuona suohkan lei mearridan searvat sámegiela hálddašan-guvlui, bivddii Sámediggi ráđđehusa evttohit rievdadit lága § 3-1, vai hálddašanguovlu viidána fátmmastit maiddái Divttasvuona suohkana. Kultur- ja girkodepartemeantačuovvolii mearrádusa ja evttohii láhkarievdadusa mas ii daddjo njuolgut lágas guđet suohkanat gullet hálddašanguvlui, muhto ahte baicca addo váldi Gonagassii mearridit guđet suohkanat ain galget hálddašanguovllu siskkobeallái. Ulbmil evttohusain lea boahtteáiggis garvit láhkarievdadusaid jus sámegiela hálddašanguovlu rievdá. Ođđa čuokkis 1 §:s 3-1 mii mearriduvvui geassemánu 17. b. 2005 lea departemeantta evttohusa vuođul ráhkaduvvon, vaikko ii leat sánis sátnái seammaládje go evttohus lei.</p>
<p>Dat rievdadus sisttisdoallá ahte suohkannamat eai šat daddjo lágas hálddašanguovllu definišuvnnas. Hálddašanguovlun leat nappo dat suohkanat maid Gonagas láhkaásahusain lea mearridan gullat sámegiela hálddašanguvlui (geahčaláhkateavstta dás badjeleappos). 6.2.2 Dárbu defineret sámegiela láhkateavsttas?</p>
<p>Badjelis namuhuvvon láhkarievdadusa oktavuođas háliidii Kultur- ja girko-departemeanta maiddái oažžut definerejuvvot mii sámegiella lea, ja evttohii čuovvovaš láhkateavstta: ”Sámegielain oaivvilduvvo: davvisámegiella, julevsámegiella, oarjelsámegiella ja nuortalašgiella. Vuoigatvuohta oažžut vástádusa sámegillii, beassat sámegiela geavahit báikkálaš almmolaš dearvvašvuođa- ja sosialbálvalusain, ja oažžut oktagaslaš girkolaš bálvalusaid sámegillii §§ 3-4 vuosttaš lađđasa, 3-6 ja 3-7 vuođul, gusto dain sámegielain mat hubmojit eanemus dan suohkanis mas lea sáhka hálddašanguovllu siskkobealde”.</p>
<p>Ákkastallamis čujuhedje earret eará oahpahusláhkii ja doahpagii sámegiella lága ovdabargguin. § 6-1 definerejuvvo sámegiella láhkateavstta mearrádusaid ektui ”davvisámegiella, oarjelsámegiella dahje julevsámegiella” (mii leat bidjan finjučálan). Muđui deattuhuvvui departemeantta ákkastallamis ahte jus hálddašanguovlu galgá fátmmastit suohkaniid davvisámi guovllu olggobealde, de lea dárbbašlaš nannet ahte sámegiella ii leat dušše davvisámegiella. Evttohuvvui čuovvovaš láhkateaksta vai sámegiel doaba presiserejuvvo*: “Sámegielain oaivvilduvvo: davvisámegiella, julevsámegiella, oarjelsámegiella ja nuortalašgiella. Vuoigatvuohta oažžut vástádusa sámegillii, bálvalusaid oažžut sámegillii báikkálaš almmolaš dearvvašvuođa- ja sosialásahusain, ja oažžut oktagaslaš girkolaš bálvalusaid sámegillii §§ 3-4 vuosttaš lađđasa, 3-6 ja 3-7 vuođulgusto daidda sámegielaide mat eanemus geavahuvvojit dan suohkanis mas lea sáhka”. </p>
<p>Departemeantta oainnu mielde galget hálddašanguovllu iešguđetge suohkanat deavdit geatnegasvuođaideaset dan giela dáfus mii sin suohkanis geavahuvvo eanemus. Go lea sáhka regionála almmolaš orgánain maid bálvalusguovlu ollislaččat dahje muhtun muddui fátmmasta eanet suohkaniid hálddašanguovllus,de daddjo departemeantta gulaskuddanreivves ahte ”ii leat eahpelunddolaš eaktudit ahte sii vástidit daid sámegielaide mat leat anus bálvalusguovllu siskkobealde”.</p>
<p>Departemeantta evttohus ahte defineret sámegiela láhkateavsttas ii váldon vuhtii. Od. Prp. Nr. 38:s (2004-05) čujuhuvvo oaiviliidda gulaskuddan-cealkámušain mat dadjet ahte evttohus ii leat čielggaduvvon doarvái, ja ahte departemeanta áigu dan árvvoštallat dárkileappot ovdal go ođđasit evttohuvvo.</p>
<p>Nu go 1. kapihttalis namuhuvvui, lea Snoasa suohkan ohcan beassat mielde sámegiela hálddašanguvlui. Suohkana gulaskuddanevttohusas § 3-1 rievdadeami evttohussii dan oktavuođas go Divttasvuona suohkan galggai boahtit hálddašanguovllu siskkobeallái, ja suohkan lea duhtavaš go evttohuvvo presiseret mii oaivvilduvvo sámegielain. Dadjet duhtavažžan go dákkar rievdadus lea boahtán láhkatekstii mii čielggada ovddeš eahpečielggasvuođaid das mii sámegielain oaivvilduvvo, ja ahte suohkana geatnegasvuođat leat ráddjejuvvon gustot ovtta sámegillii (Snoasa suohkan, gulaskuddancealkámuš).</p>
<p>Mii navdit ahte ovdalis namuhuvvon áššiin barget viidáseappot, ja ahte sáhttá leat vuogas dan čielggadit proseassas mas Snoasa suohkana ohcan guorahallojuvvo ja mearriduvvo. Sámegiela definišuvnna čielggadeapmi giellanjuolggadusaid mearrádusaid ektui sisttisdoallá sihke vuoigatvuođaid ja geatnegasvuođaidpresiserema, mii maid orru leame vuogas dakkár dilálašvuođas mas mearrádusat eai šat gusto dušše davvisámegillii. Muđui háliidit fuomášuhttit ahte sámegiela definišuvnnat lágas berrejit leat nu sullasaččat go vejolaš, daid iešguđetge lágaid ulbmiliid ja doaibmaguovlluid dáfus. Kultur- ja girkodepartemeantta sámegiel definišuvnna evttohus fátmmasta maid nuortalašgiela. Dan nappo ii daga oahpahuslága definišuvdna. 6.2.3 Lága hálddašanguovllu viiddideapmi? § 3-1 gradere giellanjuolggadusaid doaibmaguovllu. Leat olu unnit mearrádusat mat gustojit regionála go báikkálaš almmolaš orgánas. Mii evttohit árvvoštallat vel eambbo graderema doaibmaguovllus, vai eanet sápmelaččat ožžot giella-vuoigatvuođaid ja vai eambbo guovllut go dál ožžot buoret vejolašvuođa nannet ja ovddidit sámegiela. ”Sámi guovllut” ja ”doaimmat” leat doahpagat maid sáhttá vuolggasadjin atnit dakkár árvvoštallamis. ”Sámi guovllut” -doaba adno dál juo dárogiel láhkateavsttas, oahpahuslágas, ja mii evttohit dan doahpaga adnot maiddái sámelága giellakapihttalis. Dakkár guovllut sáhttet definerejuvvot suohkanin dahje suohkanoassin, dahje oktiigullevaš geográfalaš guovlun mii fátmmasta máŋga suohkana dahje suohkanoasi.</p>
<p>Guđet báikkit dakkár guovlluide galget gullat, sáhttet nu go hálddašanguovllu báikkit nai, definerejuvvot lágas. Álgun diekkár ”sámi guovlluid” geográfalaš ráddjema digaštallamii sáhttá leat sámi ovddidanfoandda doaibmaguovlu.</p>
<p>Gažaldat movt geatnegasvuođat ja vuoigatvuođat galget gustot jus dakkár ”sámi guovlu” boahtá áigái, ferte vuđolaččabut digaštallojuvvot go mii lea vejolaš dán prošeavtta rámmaid siskkobealde. Lea goitge čielggas ahte sámegiela oahpahusa vuoigatvuohta ferte nannejuvvot (geahča § 3-8). Dat mielddisbuvttášii ahte maiddái oahpahusláhka rievdaduvvo dainna ulbmiliin ahte viiddidit sámegiel oahpahusvuoigatvuođaid dálá sámegiel hálddašanguovllu olggobealde. Dan áššái boahtit ruovttoluotta. Eará vuoigatvuođat maid sáhttá leat erenoamáš áigeguovdil árvvoštallat, leat vuoigatvuohta geavahit sámegiela dearvvašvuođa- ja sosialbálvalusain, girko- ja riektevuogádagas, ja vuoigatvuohta lohkanvirgelohpái oahppat sámegiela dahje háhkat kulturvuođustuvvon gelbbolašvuođa omd. erenoamáš fágasurggiin. Dakkár vuoigatvuođaid sáhttá maid spesifiseret ja čatnat”doaimmaide” ”sámi guovllu” siskkobealde, ovdamearkka dihte ovttadagaide boarrásiid divššus gos leat olu sámegielat geavaheaddjit. Makkár gielalaš vuoigatvuođaide lea erenoamáš dárbu, ferte čielggaduvvot doaibmasuorggi ulbmiliid ja bargguid oktavuođas.</p>
<p>Sáhtášii maid leat vejolaš čatnat giellavuoigatvuođaid ”doaibmasurggiide” (ovdamearkka dihte skuvlii, boarrásiid dikšui, giellaguovddážiidda ja giella- ja kulturarenaide) almmá definerekeahttá ráddjejuvvon geográfalaš guovllu? Sáhttá go ”sámi doaibmasuorggit” maid leat vuogas doaba, ovdamearkka dihte giellaguovddážiid dáfus?</p>
<p>Giellanjuolggadusaid doaibmaguovllu viiddideami evttohusa duogážin main maid galggašii áigái oažžut doahpagiid nu go ”sámi guovlu” ja ”doaibmasuorggit”, leat konklušuvnnat go leat árvvoštallan sámegielat bargiid logu ja sámegiela geavaheami olu almmolaš ásahusain sámegiela hálddašanguovllu siskkobealde (guoskkahuvvon erenoamážit 4. kapihttalis). Gáivuona suohkanis, ovdamearkka dihte, eai gulahala eanas bargit sámegillii. Dulkka dahje veahki haga eai sáhte suohkanlaš etáhtat bálvalusaid addit sámegillii, ja bohtet nappo rihkkut lága (Skålnes ja Gaski 2000). Seammás muitalit máŋggaid positiiva váikkuhusaid das go leat sámi giellalága hálddašanguovllus. Sámegiella ja kultuvra lea čalmmustuvvon olu buorebut go ovdal, ja čájehuvvo fihtolašvuohta ja bargu mii lea dahkkon olu sámi guoskevaš doaimmaid dáfus (Pedersen ja Høgmo 2004).</p>
<p>Suohkanat maid Sámediggi dál lea bovden sámegiela hálddašanguovllu siskkobeallái, muhto geat eai vel leat mearridan ášši, leat Skánit, Evenášši, Loabát ja Dielddanuorri. Dain suohkaniin leat nu go Gáivuona suohkanis ge, oalle unnán sámegielagat go buohtastahttá Sis-Finnmárkkuin gos lea nannoseamos gielladilli. Vásáhusat Gáivuonas ja sin giellagáibádusaid deavdima árvvoštallan leat hui áigeguovdilis ášši sámegiela hálddašanguovllu viiddideami ságastallamis. Sáhttá go doaibmaguovllu viiddideapmi ”sámi guovlluid” áigái oažžumis buktit seamma positiiva váikkuhusaid dain eará suohkaniin gos sámegiella lea rašes dilis, ja gos maid leat beare unnán sámegielagat deavdit buot sámelága giellagáibádusaid geavahit sámegiela suohkanlaš hálddašeamis ja bálvalusaid addimis? Jus háliidit addit eambbo sápmelaččaide giellavuoigatvuođaid ja maiddái eambbo báikkiide go dál addit buoret vejolašvuođa nannet ja ovddidit sámegiela, de han sáhttá maid leat vuogas árvvoštallat maiddái eará giellanannenguovlluid lassin daidda guovlluide mat dál leat definerejuvvon sámegiela hálddašanguovlun.</p>
<p>Okta ágga ođđa vuoigatvuođa ja geatnegasvuođa graderema vuostá sáhttá leat ahte unnit geatnegasvuođat sámegiela ektui sáhttet láivudit barggu, dan ektui go garraset gáibádusat dagaše. 6.3 Diehtojuohkin sámegillii § 3-2 </p>
<p><em type="italic">Láhkaásahusaid jorgaleapmi. Dieđáhusat ja skovit </em></p>
<p>Lágat ja láhkaásahusat maidda oppa dahje oassi sámi álbmogis lea erenoamáš beroštupmi, galget jorgaluvvot sámegillii.</p>
<p>Dieđáhusat almmolaš orgánain mat galget olles álbmogii dahje dan osiide álbmogis hálddašanguovllus, galget leat sihke sámegillii ja dárogillii.</p>
<p>Skoviid maid galgá atnit báikkálaš dahje guovllu almmolaš orgánaide hálddašanguovllus galget leat sihke sámegillii ja dárogillii. Gonagas addá dárkilet njuolggadusaid dán mearrádusa fápmuibidjamis.</p>
<p>Raporttas almmolaš sámegiel diehtojuohkinbálvalusaid birra (Pettersen ja Gaup 2001),čujuhuvvo ahte sáhttá leat dárbu čielggadit sátnegeavaheami giellanjuolggadusain. Ovdamearkan čujuhit dajaldahkii §:s 3-2 “maidda oppa dahje oassi sámi álbmogis lea erenoamáš beroštupmi”. Dan dajaldaga oaivvildeaba leat eahpečielga rávan mearridit guđet lágat ja njuolggadusat galget jorgaluvvot sámegillii, ja čujuheaba maid ahte garraseamos dulkomiin sáhttá dan atnit vuosteággan jorgalemiide mat eai čielgasit deavdde erenoamáš beroštumi gáibádusa. </p>
<p>Pettersen ja Gaup čujuheaba lága ovdabargguide: Boahtá ovdan NAý 1985 :14:s ahte dat leat lágat main lea ”erenoamáš beroštupmi sápmelaččaide, nappo leat dat lágat mat gustojit sámi álbmogii eambbo go earáide ” Od.prp. 60:s (1989-90) čujuhuvvo maid dasa ahte dat leat njuolggadusat mat erenoamážit gustojit sámi kultur- ja servodateallimii, muhto ii leat dárbbašlaš ahte dat galget gustot dušše sápmelaččaide; lea doarvái ahte dain lea erenoamáš čanastupmi sámi álbmogii. </p>
<p>Seammá proposišuvnnas boahtá ovdan ahte geavatlaččat lea juohke hálddašanorgána mii ieš ferte mearridit guđiin áigeguovdilis lágain ja njuolggadusain “lea dakkár erenoamáš beroštupmi sámi álbmogii ahte dat galget leat jorgaluvvon sámegillii” (46. s.). Muđui daddjo ahte sihke Sámi giellaráđđi ja</p>
<p>Sámediggi sáhttet rávvet guđiid lágaid ja njuolggadusaid berre jorgalit sámegillii (32. s.). Pettersen ja Gaup čujuheaba maid ahte ii njuolggadusain ge boađečielgaseappot ovdan mii gáibiduvvo ovdal go láhka sáhttá leat erenomaš beroštahtti sápmelaččaide.</p>
<p>Soai jearraba guđet lágat ja njuolggadusat ”formála” eavttuid vuođul sáhttet leat áigeguovdilat jorgaluvvot. Vástideaba ahte goitge dat lágat ja njuolggadusat main ovtta dahje eanet paragráfain njuolgut čujuha sámi olbmuide, ásahusaide dahje organisašuvnnaide, berrejit jorgaluvvot. Seamma guoská maid lágaide ja njuolggadusaide mat guđege ládje guoskkahit boazodoalu.</p>
<p>Badjelis namuhuvvon raporttas evttohuvvo nu go 1. kapihttalis ge, ahte vuođđuditlávdegotti mii vuđolaččat guorahallá Sámelága giellanjuolggadusaid gullevaš láhkačilgehusaiguin, ja earret eará dulko maid čuovvovaš dajaldat sisttisdoallá: “...maidda oppa dahje oassi sámi álbmogis lea erenoamáš beroštupmi”. Mii doaivut ahte šaddá áddjás bargun oažžut áigái dárkilet dulkomiid go mat juo leat dain láhkaovdabargguin maidda čujuhit. Dasto dáidet álohii leat unnit eambbo eahpečielggasvuođat maid ferte árvvoštallat. Mii goitge muittuhit dán áššečuolmma ja evttohusaid.</p>
<p>Pettersen ja Gaup čujuheaba iežaska iskkadeapmái maid leaba almmolaš etáhtaid dáfus dahkan, mii čájeha ahte eai leat dušše lágat mat erenoamážit gusket sámi álbmogii mat evttohuvvojit jorgaluvvot sámegillii. Dan oaivvildeaba čájehit ahte goit muhtun ásahusat leat gávnnahan dea</p>
<p>ǈalažžan jorgalit sámegillii dábálaš, dea</p>
<p>ǈalaš lágaid mat gusket buot olbmuide. Oaivvildeaba váttisin defineret ”fáddávuođustuvvon” diehtojuohkindárbbu dušše čearddalaš ja/dahje gielladilálaš-vuođa duogážiin: ”Sámi álbmogis leat nu go eará ge berošteddjiin, ovdamearkka dihte sohkabeali, agi ja ealáhusa mielde, iešguđetlágan beroštumit; álkit daddjon sis leat maid beroštumit dan vuođul maid beaivválaš eallimis juohkehaš vásiha.”</p>
<p>Dan cealkámuša berre vuhtii váldit boahttevaš digaštallamiin das movt sámelága § 3-2 galgá viiddidit sámegiela geavaheami almmolaš diehtojuohkinbálvalusain. Maiddái berre vuhtii váldit sudno ávžžuhusa sámegillii oažžut máŋggalágan surggiid diehtojuohkinbálvalusain, sihke vugiid ja kanálaid. Ávžžuheaba earret eará eambbo geavahit interneahta ja TV sámegiel dieđáhusaide ja almmuhusaide. 6.4 Viiddiduvvon riekti dulkka geavahit riektevuogádagas, ja sámegiel gelbbolašvuođa gáibádus boazopolitiijain? 3. kapihttalis čujuheimmet Wenke Brenna iskkadeapmái (2005) geavaheddjiid ja ovddasteddjiid sámegielgeavaheami hárrái riektevuogádagas Finnmárkkus. Okta su konklušuvnnaid lea ahte giellalága § 3-4 Viiddiduvvon vuoigatvuohta atnit sámegiela riekteásahusas, ferte ođđasit árvvoštallot dainna jurdagiin ahte viiddidit vuoigatvuođaid dan suorggis. Dan oktavuođas guorahallá son erenoamážit áššiid mat leat čadnon dulkka dárbui ja geavaheapmái riekteásahusas. Dás čujuhit oanehaččat muhtun su árvvoštallamiidda, ja ávžžuhit daid vuhtii váldit sámelága giellanjuolggadusaid boahttevaš digaštallamiin. </p>
<p>Brennačujuha mearrádussii ” Juohkehaččas lea vuoigatvuohta sámástit dutkkahaladettiinis orgána kantuvrras. ” (§ 3-4 nuppi lađđasa 1. čuokkis). Ii leat dábálaš ahte dárogielat politiijain lea dulka mielde go leat «olgo-bargguin». Muhtomin bohciidit dilálašvuođat goas dat mii daddjo riektestobus ii leat dat seamma go maid politiijat oaivvildit olbmot leat dadjan dutkamiin olggobealde politijakantuvrra, dulkka haga. Dan geažil oaivvilda Brenna ahte sámelága njuolggadusain, dahje daid geavaheamis, berre dán čuoggá árvvoštallat ođđasis. </p>
<p>Sámelága giellanjuolggadusaid ovdabargguin eaktuduvvui ahte sámegielat olbmot galge dutkojuvvot kantuvrras dulkkain, muhto su oainnu mielde čađahuvvo dát hárve.</p>
<p>Sončállá maid sámegielagiid dárbbu birra gulahallat dárogielat advokáhtain sámegillii, ja ahte sámelága giellanjuolggadusat eai govčča dulkagoluid gulahaladettiin bealušteddjiin/advokáhtain. Son čujuha rapportii «Rett til tolk» (2005) (Vuoigatvuohta oažžut dulkka) mas daddjo ahte go lea sáhka ráŋggáštusáššiin, de evttohuvvo dulka advokáhtain ságastallamis, ja dulkaveahkki almmolaš ruhtademiin áššebáhpiriid lohkamis. Son ávžžuha lohkat dan raportta sámi dilálašvuođaid heiveheami jurdagiin (s. 314).</p>
<p>Muđui čujuha Brenna ahte ii oro leame dábálaš árvvoštallat dan liigebarggu mii sihke dárogielat ja sámegielat advokáhtain lea go barget sámegielat ja sámekultuvrralaš klieanttaiguin. Dan čuolbma lea namuhuvvon sámelága giellanjuolggadusaid ovdabargguin, ja Brenna evttoha árvvoštallat dien váttisvuođa ođđasit daid vásáhusaid vuođul maid dál leat ožžon giellanjuolgga-dusaid dáfus. Son namuha maid ahte leat leamaš muhtun eahpečielggasvuođatsámegiel dulkka geavaheami goluid dáfus siviila áššiin, vihahemiin ja muhtun dilálašvuođain maiddái proseassaválddálačča ja vihtaniid máksimiid dáfus. Muđui leatčielga njuolggadusat sámegiela geavaheami lassigoluid dáfus sámelága giellanjuolggadusain (Brenna 2005:312-313). Eará áššit maid Brenna namuha, leat earret eará čadnon Sis-Finnmárkku sápmelaččaid riekteáššiide, geat gesiid orrot</p>
<p>Finnmárkku ja Romssa rittuin (s. 202) ja daid sápmelaččaid dulkageavaheami dárbui geat orrot olggobealde sámelága giellanjuolggadusaid hálddašanguovllu (310. s.).</p>
<p>Mii maid čujuhit su dieđuide main boahtá ovdan ahte eanas boazopolitiija bargit leat dárogielagat, ja ahte boazopolitiija bargiin ii gáibiduvvo makkárge gelbbolašvuohta sámegielas, sami kultuvrras ja eallinvugiid birra. Son muittuha ahte Sis-Finnmárku lea sámegielat konteaksta gos dárogiella ii geavahuvvo, ja gos ferte dovdat sihke beaivválaš boazodoalu ja sámegiela (203.- 204. s.) Boahtte kapihttalisčujuhit oahpahus- ja máhttoovdánandárbui sihke sámegielas ja kultuvrras oktan eaktun sámelága giellamearrádusaid čuovvoleami buorideamis.</p>
<p>Boazopolitiijaid dilálašvuohta govvida min mielas dakkár dárbbu. 6.5 Oahpahusvirgelobi riekti </p>
<p>Sámelága § 3-7 nanne báikkálaš dahje regionála almmolaš ásahusa bargiide hálddašanguovllus virgelohpevuoigatvuođa bálkkáin oahppat sámegiela go ásahusas lea dárbu dakkár gelbbolašvuhtii. Nu go 2. kapihttalis juo namuheimmet, de leat iešguđetlágan vugiid vásihan dan mearrádusa geavaheamis. Muhtun etáhtain lea leamaš álki oažžut virgelobi. Eará etáhtain ges leat vásihan ahte ii obage leat leamaš beroštupmi geavahit dien ortnega. Ságastaladettiin muhtun almmolaš ásahusaid bargiiguin earret eará dien mearrádusa dáfus, leat mii gullan čuovvovaš oaiviliid maid oaidnit deaǈalažžan muitit láhkateavsttaid ja njuolggadusaid viidáset árvvoštallamiin, ja mearrádusaid gáibádusaid deavdimis:</p>
<p>Lea áddjás bargu oahppat ođđa giela. Oahpahusvirgelobi vuoigatvuohta berre ovddemustá addot olbmuide geain juo lea veahá sámegielmáhttu, ja geain nappo leat buoret vejolašvuođat sáhttit geavahit sámegiela bargosajis maŋŋel virgelobi.</p>
<p>Livččii maid heivvolaš movttiidahttit bargiid geain lea veahá máhttu sámegielas, ohcat virgelobi buoridit sin giellačehppodaga. Oahpahusvirgelobi vuoigatvuođaberre ovddemustá geavahit resursan giellagelbbolašvuođa systemáhtalaš huksemis doaibmaguovllus.</p>
<p>Oahpahusvirgelobi vuoigatvuohta berre maid addot kulturipmárdusa dahje kulturmáhtu lohkamii. Dan čuoggá leat maid namuhan oahpahusvirgelobiid jahkásaš virgelohpejuolludemiid oktavuođas oahpahuslágas. Fylkkamánnit dat hálddašit dieid jahkásaš oahpahusvirgelobi juolludemiid. 6.6 Eará lágat </p>
<p>Eará Norgga lágat mat galget gozihit sámegielagiid vuoigatvuođa geavahit gielaset, lassin Vuođđoláhkii (§ 110A) ja sámeláhkii leat girkoláhka, mánáidgárdeláhka, pasieantavuoigatvuohtaláhka, dearvvašvuođabargiid vuoigat-vuohtaláhka, oahpahusláhka ja báikenammaláhka. Sámelága giellanjuolggadusaid buoret ollašuvvama viidáset árvvoštallamis berre maid guorahallat sámegiela ja maid eará sámi dilálašvuođaid njuolggadusaid lágas. Mii ráddjet iežamet komentáraid guoskat oahpahusláhkii ja báikenammaláhkii. 6.6.1 Oahpahusláhka</p>
<p>Sápmelaččat leat iešguđetlágan oktavuođain čujuhan dasa ahte sámegiel oahpahusa vuoigatvuohta ferte nannejuvvot dain guovlluin mat eai gula sámelága giellanjuolggadusaid hálddašanguvlui. Ovdamearkka dihte daddjo sámediggeráđidieđáhusas sámegiela birra (2004) ahte Sámediggi galgá sihkkarastit daid mánáide, geat eai gula hálddašanguvlui, seamma vuoigatvuođa sámegiel-oahpahussii skuvllas go dain mánáin geat gullet hálddašanguvlui. § 3-8 vuođul sámelága giellakapihttalis galgá juohke olbmos leat vuoigatvuohta sámegieloahpahussii. Leat ráhkaduvvon njuolggadusat mearrádusa čađaheapmái.</p>
<p>Oahpahuslágas daddjo (vuođđoskuvllaid ja joatkkaskuvllaid láhka suoidnemánu 17. b. 1978) ahte buot vuođđoskuvlaagi mánáin sámi guovlluin lea vuoigatvuohta oahpahussii sámegillii ja sámegielas. Nu go ovdanboahtá oahpahuslága §:s 6-1 goalmmát sáhcočuoggás, leat sámi guovllut muhtun muddui definerejuvvon sámelága §:s 3-1, geahča sámelága láhkaásahusain sámegiela hálddašanguovllu birra, ja muhtun muddui sáhttet suohkanat dahje suohkanoasit njuolggadusain definerejuvvot ”sámi guovlun”. Eai leat mearriduvvon eará njuolggadusat go mat badjelis leat namuhuvvon. Dat mearkkaša nappo ahte “sámi guovllut” dálá lágain lea seamma go sámegiela giellanjuolggadusaid hálddašanguovlu.</p>
<p>Jus galgá nannet sámegieloahpahusa hálddašanguovllu olggobealde, de sáhttá árvvoštallat addit viiddiduvvon vuoigatvuođaid dainnalágiin ahte viiddidit ”sámi guovlluid” oahpahuslágas. Nu go namuhuvvon, de sáhttá dan dahkat láhkaásahusaid bokte. 6.6.2 Báikenammaláhka</p>
<p>Báikenammaláhka mearriduvvui 1991:s ja biddjui fápmui maŋit jagi. Lágas lea earret eará mearrádus čállinvugiid ja báikenamaid geavaheami birra almmolaš oktavuođain, maiddái mearrádus ahte sámi ja suoma (kveana) báikenamat maid báikki olbmot geavahit galget čállojuvvot almmolaš kárttaide ja šilttaide.</p>
<p>Borgemánu 1. b. diibmá biddjui fápmui ođđa rievdaduvvon láhka. Máŋga dáin rievdadusain sáhttet váikkuhit ođđa báikenamaid atnui váldimii. Ođđa lágas lea ulbmilparagráfa mii nanne ahte dea</p>
<p>ǈalaš ulbmil lágain lea suodjalit báikenamaid kulturmuitun: ”Ulbmil dáinna lágain lea suodjalit báikenamaid kulturmuitun, bidjat daidda čállinvuogi mii lea geavatlaš ja vuogas, ja váikkuhit ahte báikenamat dovddusin dahkkojuvvojit ja viššalit geavahuvvojit” (§ 1).</p>
<p>Ulbmilparagráfa nanne maid ahte sámegiel ja kveanagiel báikenamaid galgá suodjalit: ”Láhka galgá sihkkarastit sámegiel ja kveana báikenamaid vuhtii váldima riikkadássásaš lágas ja riikkaidgaskasaš šiehtadusain ja konvenšuvnnain." Nu movt lága ovdabargguin oidno (Od.prp.nr.42 (2004-2005)), de dát mearrádus váldui mielde Gielda- ja guovlodepartemeantta evttohusa olis, man vuođđun earret eará lei Eurohpáráđi rámmakonvenšuvdna mii suodjala natiovnnalaš unnitloguálbmogiid ja ILO-konvenšuvdna 169 álgoálbmogiid birra. Badjelis namuhuvvon proposišuvnnas čujuha Kultur- ja girkodepartemeanta maiddái dasa ahte seamma ulbmilat ja vuođđojurdagat maid leat nannejuvvon Eurohpálaš lihtus regiovdna- dahje unnitálbmogiid giela birra, 7. art.</p>
<p>Departemeantadásisčujuhuvvui maid ahte almmolaš ásahusat eai álohii čuovomáŋggagielalaš nammageavaheami njuolggadusaid, ja ahte sámi ja kveana báikenamain lea earenoamáš dárbu suodjalussii ja incitamentii várjaluvvot ja geavahuvvot njuolggadusaid mielde.</p>
<p>Mii maid háliidit namuhit ahte lága 3. § mii addá árbevirolaš ja vieruiduvvan báikenamaide liige suodjalusa, maiddái sáhttá leat mearkkašahtti báikenamaid suodjaleami viidáset barggus. ýujuhuvvo máŋgga dain ovdalis namuhuvvon raporttain mat fátmmastit olles sámelága giellakapihttala dahje osiid das, ja lassi dieđuin mat dán prošeavtta olis leatčohkkejuvvon, ahte ii leat doarvái návccaid bidjat dušše sámegillii go galgá suodjalit ja seailluhit sámegiela. Daddjo earret eará ahte sámegiela ferte čalmmustahttit olu eambbo, ja dan oktavuođas leat báikenamaid čalmmustahttin earret eará luoddašilttain hui dea</p>
<p>ǈalaš. 6.7ýoahkkáigeassu </p>
<p>Dán kapihttalis mii leat čilgen guorahallamiid mat leat čielggademiin dahkkon sámelága guovtti giellanjuolggadusa čuovvoleami oktavuođas: mearrádus njuolggadusaid, dieđáhusaid ja skoviid jorgaleamis ja viiddiduvvon sámegiel geavaheami vuoigatvuohta riektevuogádagas. Ulbmilin lea muittuhit árvvoštallamiid mat juo leat dahkkon, ja máid sáhttá ođđasit gieđahallat sámelága giellamearrádusaid boahttevaš árvvoštallamiin.</p>
<p>Mii leat maiddái evttohan ahte sámelága giellanjuolggadusaid viidáset barggus berre árvvoštallat láhkarievdadeami mii vel eambbo gradere giellanjuolggadusaid doaibmaguovllu. Ulbmilin dainna lea viiddidit sámegiela hálddašanguovllu ja revitaliseret sámegiela. Duogážin leat vásáhusat muhtun suohkaniin gos leat leamaš earenoamáš váttisvuođat deavdit guovddáš gáibádusaid sámelága mearrádusain váilevaš sámegiel gelbbolašvuođa dihte, ja maiddái gažaldat viiddidit hálddašanguovllu dohko gos leat oalle unnán sámegielagat ja gos sámegiella nappo lea earenoamáš rašes dilis. Evttohit áigái oažžut doahpaga ”sámi guovllut”, mat sáhttet leat suohkanat dahje suohkanoasit. Dan oktavuođas evttohit maid árvvoštallat sáhttet go muhtun ”doaimmat” fátmmastuvvot láhkii, ovdamearkka dihte giellaguovddážat, boares olbmuid dikšu, searvegottit, organisašuvnnat, duodji (mat lea ”sámi doaimmaid ovdamearkkat) ja riektevuogáda orgánat.</p>
<p>Dán kapihttalis lea maid namuhuvvon virgelohpi bálkkáin oahppat sámegiela. Mii oaivvildit ahte dat vuoigatvuohta ovddemustá berre addot olbmuide geain juo lea veahá giellamáhttu, ja dainnalágiin sáhttet oahppat sámegiela nu bures ahte sáhttet bargosajis dan geavahit. Lohkanvirgelohpi berre maid addot oahppat kulturipmárdusa dahje kulturmáhtu.</p>
<p>Kapihttalis maid leat namuhuvvon muhtun čuoggát eará Norgga lágain mat galget suodjalit sámegielagiid vuoigatvuođa geavahit gielaset, ja mis leat muhtun komentárat oahpahusláhkii ja báikenammaláhkii. 7 Diehtodárbu ja viidáset čuovvoleapmi. Evttohuvvon doaimmat7.1 Álggahus </p>
<p>Nugo dán evaluerenprošeavtta ráddjejumiin boahtá ovdan 1. kapihttalis, de ii leat leamaš áigumuš árvvoštallat sámegielgeavaheami buot almmolaš ásahusain maidda láhka guoská. Dasto leat evaluerema vuođđun vuosttažettiin ovdalaš dieđut. Mii leat datte soames dieđuid háhkan prošeaktaáiggis, muhto eai leat ođđadieđut nu ollu go livččii sávahahtti. Mii aniimet liikká vejolažžan dihto muddui čoahkkáigeassit ja árvvoštallat daid dieđuid ja raporttaid vuođul mat ledje, danne go dáin ledje oalle čielga ja ovttalágan konklušuvnnat. Lassi dieđut maid mii leat prošeavtta olis háhkan duođaštit konklušuvnnaid mat leat duoin eará raporttain, maid mii leat atnán vuođđun. </p>
<p>Buot dieđut maid dán evalueremis leat atnán vuođđun, čájehit ahte leat dáhpá-huvvan ollu buorit rievdamat sámegiela geavaheami hárrái sámelága giellanjuolggadusaid hálddašanguovllus, muhto ahte giella ain manná maŋos maiddái dán guovllus. Dasa lassin čájehit buot čielggadeamit ja raporttat maid mii leat atnán vuođđun, ahte lága mearrádusat iešguđet sivaid geažil eai leat guđegemuddui devdojuvvon buot ásahusain ja buot oktavuođain. Máŋgga suorggis dárbbahuvvojit eanet dieđut giellanjuolggadusaid mihttomeriid ja gáibádusaid hárrái. Mii čujuhit dušše moatti dakkár čuoggái: Sámegiella, (re)vitaliseren ja guovttegielatvuohta, kulturmáhttu ja dábálaš máhttu sámi dilálašvuođaid hárrái.</p>
<p>Dan oktavuođas namuhit maiddái iešguđet gelbbolaš-vuođaovddieami vejolaš arenaid. Mii namuhit maiddái muhtun áššečuolmmaid guovttegiealatvuođaruđaiddáfus.</p>
<p>Dát kapihtal sisttisdoallá vuosttažettiin diehtodárbbu beliid. Mii leat datte atnán lunddolažžan árvalit muhtun konkrehta doaibmabijuid bistevaš diehto-ovddideami hárrái sámegiela sihkkarastima ja ovdáneami várás, ja sámelága giellanjuolggadusaid čuovvoleapmin árvalit mii maiddái doaibmabijuid eanet ráddjejuvvon fáttáin dálá gielladili vuođul. Maŋemus čuoggás evttohit maiddái movt dán raportta sáhtášii čuovvolit. 7.2 Guovttegielatvuođaruđat </p>
<p>Nugo ovdalis namuhuvvon, de leat guovttegielatvuođaruđat guovddážeamos váikkuhangaskaoapmin sámelága giellakapihttala deavdima hárrái. GGD-raporttas 2000 muitaluvvo ahte juolludaneavttut leat rievdaduvvon máŋgga geardde. Ovdal gáibiduvvojedje suohkaniin dárkilis raporttat. Sámediggi rievdadii 1999:s juolludaneavttuid. Ovdalaš njuolggadusaid ektui leat raporta-gáibádusat sakka ložžejuvvon. Juolludeapmi lei vuođđodoarjja ja juolludeapmi (51 %) juhkkojuvvon suohkaniidda olmmošlogu, sámi jienastuslogu ja ohppiid logu mielde geain lei sámegieloahpahus vuođđoskuvllas . Dáidda ruđaide ii gáibiduvvon rehketdoallu, muhto suohkanat galge jahkásaččat addit oanehis raportta sámegiela dili birra. Suohkanat sáhtte muđui ohcat doarjaga prošeavttaide maid ulbmil lei sámegiela ovddideapmi. Gáibádusat ohcama, bušeahta, raporterema ja rehketdoalu hárrái ledje seamma go dábálaš gáibádusat Stáhta ekonomiijanjuolggadusain. </p>
<p>Namuhuvvon njuolggadusat heaittihuvvojedje 2001 rájes, ja sadjái bođii rámmadoarjja. Nugo ovdalis muitaluvvon, de addojuvvui oassi juolludeamis (51 %) olmmošlogu, sámi jienastuslogu ja ohppiid logu mielde geain lei sámegieloahpahus/oahpahus sámegillii vuođđoskuvllas. Dađi mielde go diehtit, de leat seamma njuolggadusat maiddái otná rámmadoarjaga juolludeapmái. Erenoamážit berre dárkilit guorahallat eavttuid mat leat čadnon olmmošlohkui ja sámi jienastuslohkui . Smávva suohkanat main leat unnán olbmot čálihan iežaset sámi jienastuslohkui (ja eanas dáin suohkaniin unnu olmmošlohku) leat dat mat erenoamážit dárbbašit giellaovddideaddji doaimmaid. Mii muittuhit maiddái ahte sámi jienastuslohku lea válgajienastus-lohku, ii ge dat muital galle sápmelaččasuohkanis orrot. </p>
<p>Go suohkaniin lea nu iešguđetlágan dilli sámegiela dáfus, de lea dárbu eanet dieđuide das movt guovttegielatvuođaruđat doibmet. Dasa lassin berrejit ášše-čuolmmat guovttegielatvuođaruđaid birra guorahallojuvvot sámelága viidáset árvvoštallamis ja čuovvolandoaimmaid hárrái dan oktavuođas. Dat guoská sihke juolludaneavttuide ja raporterenvugiide, ja rámmajuolludeami ortnegii versus ovdalaš juolludanvuohkái ja rehketdoallogáibádusaide. Diekkár gažaldagaid berre geahččat ovttas dárbbuin eanet ulbmillaččat ja systemáhtalaččat áŋgiruššatsámegiela sihkkarastimiin ja ovddidemiin. 7.3 Eará diehtodárbbut 7.3.1 Sámegiella </p>
<p>Lea stuora dárbu sámegieloahpahussii, ja nappo lea dárbbašlaš sakka viiddidit sámegieloahpahusfálaldaga iešguđet dásiin. Lea maid dárbu ásahit ja/dahje nannet sámegielat arenaid erenoamážit guovlluin gos sámegiella lea maŋos manname.</p>
<p>Gielalaš (re)vitaliseren ja bargu guovttegielatvuođain mii dál lea jođus máŋggaguovllus, buktá dasa lassin ođđa hástalusaid máhtolašvuođa hárrái, maidda berrešii giddet fuomášumi sámegiela dutkama ja oahpaheami oktavuođas, ja maiddái pedagogihka ja eará fágaid dáfus. Lea maiddái stuora dárbu eanet dieđuid oažžut sámegieloahpahusa hárrái, mánáidgárddiid rájes universitehtaid ja allaskuvllaid rádjái. Giellaguovddážat leat maiddái ođđa ja miellagiddevaš sámegiela oahpahanbáikkit dán oktavuođas. Earret eará lea dárbu dieđuide das makkár vásáhusat diekkár ođđa oahpahusásahusain leat. 7.3.2 Kulturmáhtu dárbu</p>
<p>Lea stuora ovttaoaivilvuohta das ahte sámegiela ovddideapmi eaktuda máhttoloktema sámi kultuvrra hárrái (viiddis áddejumis) ja sámi servodaga historjjá ja ovdánemiid hárrái ja gustovaš lágaid ja njuolggadusaid birra (ovdamearkka dihte sámelága giellanjuolggadusaid). Dán eveluerenraportta vuođđodieđuin (raporttain ja ságastallamiin) deattuhuvvo erenoamážit kulturmáhtu dárbu, muhto maiddái sámegielmáhtu dárbu. Oaivvilduvvo ahte sámegiel- ja kultur-oahpahus (viiddis áddejumis) ferteba leat “giehtalaga”. Ággan dása lea ahte ovttadássásaš bálvalusfálaldagat sáme- ja dárogielagiidda ollu oktavuođain gáibida dihto máhtu geavaheddjiid kultuvrralaš duogáža birra. Dat lea erenoamážit deattuhuvvon muhtun osiin dearvvašvuođa- ja sosialsuorggis, ovdamearkka dihte boarrásiid fuolahusas, psykiatriijas ja mánáidsuodjalusas. Dát lea maid deattuhuvvon riekteásahusas ja girku doaimmain. Eará ágga lea ahte máhttu lea dárbbašlaš eaktu guottuid huksema barggus, mii ollu oktavuođain orru leame dárbbašlaš sámegiela ja dárogiela ovttadássásašvuođa ja ovttaárvosašvuođa mihttomeriid duohtan-dahkamis. 7.3.3 Dárbbašuvvo eanet máhttu sámi áššiid birra</p>
<p>Raporttas man bargojoavku mii čielggadii dárbbu ovttasbargat alit sámi oahpahusa ja dutkama hárrái (Sámi allaskuvla/Sámi Instituhtta 2006), daddjo ahte sihke sámit ieža, muhto maiddái eanetloguálbmot dárbbaša eanet dieđuid sámiguoskevaš áššiin. Lea earret eará dárbu dieđuide sámi máŋggabealatvuođa birra; iešguđetsámi servodagaid siskkáldas ja gaskasaš erohusaid dáfus sihke sámegiela, identitehta, kultuvrra, ealáhusaid ja eallinvugiid hárrái. Lea maid dárbu dieđuide sámi servodagaid ja sámi kultuvrraid ovdáneami iešguđet rámmaeavttuid birra ja diekkár erohusaid váikkuhusaid birra. Dat mearkkaša ahte lea dárbu dieđuide maiddái majoritehtaservodagaid ovdáneami ja mihttomeriid birra, ja riikkaidgaskasaš ovdánemiid birra mat gusket sápmelaččaide. Earret eará lea stuora dárbu dieđuide sihke riikkaidgaskasaš soahpamušaid ja riikka lágaid birra main leat njuolggadusat nationalstáhta ja sámi álbmoga oktavuođaide, ja earret eará sámegiela boahtteáiggi hárrái.</p>
<p>Rievdamat namuhuvvon suorggis ja maiddái rievdamat mat leat dáhpáhuvvan sámi álgoálbmotminoritehta ja Norgga nationalstáhta gaskka erenoamážit maŋemus guoktelogi jagi, eai leat vel sajáiduvvan dábálaš diehtun juogo sámi dahje dáčča álbmoga guovdu. Dán sáhttá earret eará oaidnit das go diekkár fáttaid oahpaheapmi iešguđet fágain riikka oahpahusásahusain ii vel leat sajái-duvvan, ja dasa lassin oahpahuvvojit boarásmuvvan dieđut máŋgga fágas. Dan muddui go namuhuvvon politihkalaš rievdamat ja sámi álbmoga dábálaš čalmmustahttin lea ihtán skuvlagirjjiide ja lohkanmeriide, de lea dat dáhpáhuvvan maŋemus jagiid ja nappo maŋŋel go otná politihkalaš ja hálddahuslaš mearrideaddjit leat oahpu váldán.</p>
<p>Dás ovdalis namuhuvvon bargojoavkku raporttas čujuhuvvo maiddái ahte máhtu, guottuid ja áddejumi dáfus orru erohus leame sturron sin gaskka geat nuppe bealis leat mearrideaddjit ja earát geat erenoamážit barget sámepolitihkalaš mihttomeriid hábmemiin (earret eará Sámedikkis), ja nuppe bealis fas leat politihkkárat ja daid ollu almmolaš ásahusaid bargit mat iešguđet ládje galget vuhtii váldit dáid mihttomeriid (mat muhtun muddui leat nannejuvvon lágain ja njuolggadusain). Diekkár erohus buktá váikkuhusaid earret eará ođđaset mihttomeriid implementerema dáfus, maid ulbmil livččii nannet sámi servodagaid, kultuvrraid ja gielaid. Maiddái dat go sámi kultuvra áin unnán oidno ollu suohkaniin gos ásset sápmelaččat, dáidá leat dan sivas go lea unnán máhttu earret eará báikkálaš sámi historjjá ja sámi eallima birra.</p>
<p>Oppalaš máhttu lea maid dárbbašlaš dál go ođđa natiovnnalaš oahppoplánat geatnegahttet vuođđoskuvllaid miehtá riikka oahpahit sámi fáttáid birra buot fágain. Dát mielddisbuktá stuora hástalusaid máhtolašvuođa hárrái sámi dilálašvuođaid birra. Orru vuhttome dábálažžan ahte ain leat ovttageardánis, boares ja oalle stereotiippalaš ipmárdusat sápmelaččaid ja sámi kultuvrra birra, ja mat ain oahpahuvvojit skuvllain. Jus skuvla ii nákce addit duohta gova sámi dilálašvuođaid birra, de sáhttá natiovnnalaš oahppoplánaid čuovvun baicca ain nannoseappot nannet boares ovttageardánis ipmárdusaid sápmelaččaid birra, ja nu nappo ain eambbo amasmahttit ollu mánáid ja nuoraid báikkálaš sámi historjái ja eallimii. Dás leat váikkuhusat earret eará mánáid identitehtaovdáneapmái, ja nu maiddái sin guottuide sámegiela hárrái.</p>
<p>Bargojoavkku raporttas konkluderejuvvo maiddái ahte viiddis máhttolokten lea dárbbašlaš sihke dábálaš dieđuid hárrái ja erenoamáš máhtolašvuođa hárrái sámi- ja álgoálbmotguoskevaš áššiin. Dan oktavuođas čujuha joavku Davviriikkalaš sámi konvenšuvnna evttohusa 28. artihkkalii (2005). Artihkal namuha oahpahusa ja dieđuid sápmelaččaid birra, ja árvaluvvo earret eará ahte stáhtat ovttasráđiidsámedikkiiguin galget fállat oahpahusa sámi kultuvrras ja servodateallimis olbmuide geat galget ovttasbargat sámi guovlluin. 7.4 Gelbbolašvuođa ovddideami arenat 7.4.1 Oahpahusásahusat </p>
<p>Ákkastallamis dasa ahte lea dárbu nannet sámi oahpahusa ja dutkama lea čujuhuvvon sámegillii (St.dieđ. nr. 34). Sámegiela gáhttema ja nannema mihttomeari duohtandahkan gáibida viiddis áŋgiruššamiid ollu surggiin. Oahppo-fálaldagaid dáfus mielddisbuktá dát earret eará dáid hástalusaid ja gažaldagaid: Mii dárbbašuvvo dahkkot vai lassánivčče sámegielat bargit buot dásiin oahpahus-doaimmas, ja muđui almmolaš ásahusain? Ja movt sáhttet oahpahusásahusat leat mielde buorideame gelbbolašvuođa eastadit gielalaš dáruidduvvama mii ain dáhpáhuvvá ollu sámi ássanguovlluin?</p>
<p>Davvisámegiela oahpaheamis leat Sámi allaskuvla ja Romssa universitehta guovddážeamos ásahusat. Dasa lassin oahpahuvvo davvisámegiella máŋgga alit oahpahusguovddážis Suomas ja Ruo</p>
<p>ǈas. Sámi guovddážat Ubmi, Oulu ja Romssa universitehtain ja Sámi Instituhtta leat ásahan jođiheaddjeovttas-barggu. Dán ovttasbarggu koordinere Ubmi universitehta Vaartoe* bokte. Ovdalis namuhuvvon bargojoavku mii árvvoštalai ovttasbarggu sámi alit oahpahusa ja dutkama hárrái, ávžžuhii viiddidit dán jođiheaddjeforuma viidáseappot ovdánahttit rádjerastti-deaddji ovttasbarggu davvin. Ovttasbargu sámegiela oahpahusa ja dutkama hárrái dáidá leat guovddáš doaibman diekkár ovttasbarggus. 7.4.2 Giellaguovddážat</p>
<p>Sámegiela hálddašanguovllu siskkobealde leat ásahuvvon giellaguovddážat Porsáŋggu, Gáivuona, Deanu ja Unjárgga gielddain. Maiddái Guovdageainnus ja</p>
<p>Kárášjogas lea áigumuš ásahit giellaguovddážiid. Giellaguovddážat orrot leame áibbas dárbbašlaččat giella(re)vitaliserema ja sámelága giellanjuolgga-dusaid čuovvuma dáfus. Sámediggeráđi dieđáhusas sámegiela birra daddjo ahte guovddážat leat bargan stuora barggu sámegieloahpahusa dárbbuid kártemiin gielddain. Dat leat maiddái leamaš mielde ovdánahttime ja organisereme báikkálaš doaimmaid mat movttiidahttet eanet geavahit sámegiela. Guovddážiid doaimmat bohtet maiddái ávkin eará gielddaide iežaset guovlluin. Nu doibmet dat nappo resursaguovddážin viiddis guovlluin. Daddjo viidáseappot ahte giellaguovddážat artikulerejit iešguđet guovlluid oahpahusdárbbuid sámegielas ja sámiguoskevaš áššiin. Giellaguovddážat sáhttet lágidit iežaset kursafálaldagaid nu ahte addet formála gelbbolašvuođa. Vuosttažettiin lea dát C-giela eksámen joatkkaskuvllas ja dasto semesterfáddá sámegielas (Sámediggeráđđi 2004).</p>
<p>Lassin giellaoahpahussii, de lea giellaguovddážiin hui dea</p>
<p>ǈalaš doaibma leat báikin gos sámegiella geavahuvvo. Dát lea erenoamáš dea</p>
<p>ǈalaš guovlluin gos leat unnán (dahje eai oba leat ge) eará báikkit gos sámegiella geavahuvvo, gos giella ii šat leat anus dahje lea maŋos manname ruovttuin ja lagasbirrasiin, ja gos vuođđoealáhusaid maŋosmannan mielddisbuktá ahte sámegiela geavaheapmi hedjona dahje jávká. Sámediggeráđi dieđáhusas sámegiela birra daddjo ahte giellaguovddážat berrejit sáhttit viiddidit doaibmaguovlluideaset vai doaimmaše guovllulaš giellaguovddážin, ja ahte Sámediggi áigu bargat dan ovdii ahte ásahuvvojit eanet giellaguovddážat.</p>
<p>Dan oktavuođas go prošeaktaáigodagas leimmet háhkame eanet dieđuid, de evttohuvvui ahte giellaguovddážat galggaše baicca leat stáhta ovddasvástá-dussan dan sadjái go suohkaniid ovddasvástádussan. Duogážin dása lea ahte suohkaniin lea heajos ruhtadilli. Go geahččá ovttas Sámediggeráđi evttohusain das ahte giellaguovddážiin berrešii leat guovllulaš ovddasvástádus, de sáhttá leat ulbmillaš maiddái ságaskuššat organisatoralaš vuođđudeami ja ruhtadeami boahttevaš barggus giellaguovddážiid ovddidemiin. 7.4.3 Sámi giellaealáskahttinguovddáš?</p>
<p>Sámediggi oaidná dárbbašlažžan ásahit sámegiela gelbbolašvuođaguovddáža</p>
<p>Norgga beallái. Sámediggi oaivvilda ahte dat galgá leat sámi dutkan- ja fágaguovddáš ja galgá doaibmat resursaguovddážin sámi giellagažaldagain. Sámediggi áigu doarjut diekkár guovddáža ásaheami ja doaimma (čuokkis 5.8.1</p>
<p>Sámedikki dieđáhusas sámegiela birra 2004). Mii ávžžuhit ahte dát evttohusat váldojuvvojit mielde viidáset árvvoštallamis das movt sámelága giellakapihttala mearrádusat galget čuvvojuvvot buorebut go dán rádjái. Mii datte lasihit guokte momeantta maid berre ságaskuššat: Norgga vai Davviriikkalaš gelbbolašvuođaguovddáš, ja mat diekkár guovddáža erenoamáš áŋgiruššansuorggit berrejit leat. Dás maŋŋelis čujuhit mii davviriikkalaš dimenšuvdnii, ja dárbbuide mat leat diehtojuohkima, ráđđeaddima ja máhtolašvuođa ovdánahttima hárrái gielalaš (re)vitaliserema dáfus.</p>
<p>Sámi bealis lea ovttasbargu riikkarájiid badjel guhká juo deattuhuvvon, ja lea maiddái máŋgga dáfus čađahuvvon. Sámedikki dieđáhusas sámegiela birra (2004) deattuhuvvo giellaovttasbargu dan dáfus go davviriikkalaš sámekonferánsa ásahii Sámi giellalávdegotti 1971:s. Giellalávdegotti ulbmilin lea gáhttet ja ovddidit dan kulturárbbi mii gullá sámegillii, ja doaibmat fágalaš ráđđeaddi orgánan. Ulbmilin lea maiddái váikkuhit dasa ahte sámegiela stáhtus loktejuvvo ovtta dássái miehtá Sámi. Sámi giellalávdegotti bargu ii leat máŋgga jahkái ovdánan, ja lea leamaš unnán dahje ii obanassiige ovttasbargu riikkarájiid rastá. Gielladieđáhusas daddjo ahte sávaldahkan livččii nannet rájiidrasttideaddji ovttasbarggu sámegiela hárrái.</p>
<p>Sámediggi atná guovddáš hástalussan dán ovttasbarggu dáfus oažžut áigái oktasaš sámi giellapolitihka Davviriikkain ( Sámegiella lea čaffat ! Sámediggeráđi dieđáhussámegiela hárrái.) </p>
<p>Nugo badjelis namuhuvvon, de lea rájiidrasttideaddji giellaovttasbarggu váldo mihttomearri ahte sámegiela formála stáhtus loktejuvvo ovtta dássái miehtá guovllu. Dihtomielalaš áŋggirdeapmi gielladoaimmaid ovttasbarggu ovddi-demiin sáhttá iešalddis leat mielde lokteme giela stáhtusa. Go dán doaimmaha viidát, de dat ovddida giela ávkkálaš arvvu, ja nu maiddái stáhtusa. Politihkalaš giellaovddidanbarggus lea ovttasbargu máŋgga guovllus, earret eará ovttasbargu</p>
<p>Norgga ja Suoma ráji rastá Nuorta-Finnmárkkus, ja Norgga ja Ruo</p>
<p>ǈa ráji rastá julev- ja oarjelsámi guovlluin.</p>
<p>Mii árvalit ahte viidáset ságaskuššamiin berre oktanaga árvvoštallat vejolaš gelbbolašvuođaguovddáža ásaheami ja giellaovttasbarggu riikkarájiid rastá. Jus árvvoštallá davviriikkalaš guovddáža, de diehttelasat lea lunddolaš maiddái árvvoštallat doaimmaid ja profiilla. Viidáset ságastallamiid vuođđun árvalit mii giellavitaliserema deattuheami.</p>
<p>Dás atnit mii tearpma vitaliseret dan sadjái go revitaliseret. Jon Todal (2002:15) oaivvilda ahte sátni revitaliseren sáhttá addit boasttu assosiašuvnnaid danne go sáhttá ipmirduvvon dohko ahte giellabargu máhcaha juogamasa dahje ealáskahttá juoidá mii lea leamaš. Revitaliserenbargu datte mielddisbuktá juoidá ođđasa eanas árbevirolaš unnitloguservodagaide. Sámi revitaliserenbarggus lea giella ovdamearkka dihte váldon atnui báikkiin gos ovdal ii leat dihtton (almmolaš hálddašeamis, geaidnošilttain, kárttain, medias jna.). Torkel Rasmussen (2005:12) čujuha eŋgelasgiela tearpmaide ’revival’, ’revitalization’ ja ’reversal’. Ieš vállje atnit tearpma ’ealáskahttin’. Son oaivvilda ahte dat vástida buot dieid eŋgelasgielatearpmaide, maiddái ’vitaliseremii’ man Todal atná. Sáni ealáskahttin vuođul árvalit mii nama Sámi giellaealáskahttinguovddáš , dárogillii Nordisk senter for vitalisering av samisk språk. </p>
<p>Davviriikkalaš sámi giellaealáskahttinguovddáža doaimmaid dáfus čujuhit mii maiddái Sámedikki vuosttaš giellaiskkadeapmái (SEG 2000) ja evttohusaide mat doppe ledje sámegiela nannema ja ovddideami hárrái:</p>
<p>Diehtojuohkindoaibma guovttegielatvuođa birra ja veahkki sámegielat váhnemiidda, nu ahte váhnemat ožžot vejolašvuođa ja anáše deaǈalažžanoahpahit mánáide sámegiela.</p>
<p>Alfabetiserenprográmma, vai sámegielagat buot sámi guovlluin besset oahppat lohkat ja čállit sámegiela.</p>
<p>Sierra giellaovddidanprográmma guovlluin gos stuora oassi sámi mánáin eai máhte sámegiela. Prográmma ulbmilin lea ahte álbmot oahppá sámegiela hupmat.</p>
<p>Mii ávžžuhit sámelága giellakapihttala ja sámegiela dálá dili vuođul ahte dát evttohusat váldojuvvojit mielde viidáset barggus. 7.5 Evttohuvvon doaimmat 7.5.1 Lágaid árvvoštallan </p>
<p>Mii ávžžuhit 5. kapihttalii čujuhettiin ahte bargojuvvo viidáseappot gažal-dagaiguin devdet go sámelága mearrádusat riikkaidgaskasas soahpamušaid.</p>
<p>Lágaid árvvoštallan berre maiddái fátmmastit eará lágaid maid ulbmil lea vuhtii váldit sámegielagiid vuoigatvuođa geavahit iežaset giela, ja geahččat dáid ovttas sámegiela rievttálaš suodjaleami ja iešguđet lágaid mearrádusaid čuovvuma oktavuođas (gč. Dán raportta čuoggá 6.6). Mii čujuhit maiddái dasa ahte rievttálaš suodjalus eará surggiin sáhttá leat stuora mearkkašupmin sámegiela sihkkarastima ja ovddideami hárrái. Sámelága ulbmilparagráfa fátmmasta sihke giela, kultuvrra ja servodateallima. Nu go namuhuvvon 4. kapihttalis, de livččii sámelága giellanjuolggadusaid viidáset barggus ulbmillaš bidjat eanet deattu dáid beliid gaskasaš oktavuođaide. čalmmustahttin</p>
<p>Mii ávžžuhit ahte diehtodárbu mii lea dán ja eará raporttain identifiserejuvvon sámelága giellanjuolggadusaid čuovvoleami vuođđun, dahko oainnusin earret eará guoskevaš dutkan- ja oahpahusásahusaide. 7.5.3 Vitaliserenlávdegoddi</p>
<p>Mii árvalit ahte Kultur- ja girkodepartemanta, Sámediggi ja Sámedikki giellastivra nammadait lávdegotti mii galgá árvvoštallat diehtodárbbu, áŋgiruššansurggiid ja organiserenvugiid sámegiela vitalisereme dáfus (namalassii buot sámegielaid dáfus). Diekkár lávdegotti doaimmaid ferte defineret sámegiela dálá dili vuođul, ja erenoamážit dan duohtavuođa vuođul ahte sámegiella lea máŋgga guovllus manname maŋos. Nu lea maiddái sámegiela hálddašanguovllu siskkobealde.</p>
<p>Iešguđet giellajoavkkut (davvi-, julev- ja oarjelsámegiella) berrejit leat ovddas-tuvvon diekkár lávdegottis, ja berre leat govda giellafágalaš ovddasteapmi.</p>
<p>Dieđuid vuođul maid mii dán evaluerenraporttas leat ovdandivvon, árvalit mii čuovvovaš fáttáid diekkár vejolaš lávdegotti mandáhta árvvoštallamii: x Ságaskuššat movt sámelága giellakapihttala láhkateaksta sáhttá jotkojuvvot, ja erenoamážit riikkaidgaskasaš soahpamušaid ektui. Rievttálaš diliid árvvoštallamis berre maiddái atnit vuođđun eará natiovnnalaš lágaid mat leat erenoamáš áigeguovdilat sámegiela geavaheami hárrái almmolaš ásahusaid guovdu dahje sámegiela sihkkarastima ja ovddideami dáfus. x Ságaskuššat váikkuhusaid das go stuora oassi almmolaš ásahusain maidda láhka guoská, eai deavdde lága gáibádusaid. Dan oktavuođas maiddái ságaskuššat movt guoskevaš almmolaš orgánat sáhtáše olahit buoret bohtosiid dán dáfus. x Árvvoštallat dárbbu čađahit eará guorahallamiid, dutkama ja earalágan diehtosystemahtiserema (ovdamearkka dihte ahte giellamielbargit beasaše čállit iežaset vásáhusaid dainna ulbmiliin ahte earáid oahpahit). Muhtun gažaldagat orrot leame erenoamáš áigeguovdilat dán oktavuođas:x Movt čađahuvvo giellaoahpaheapmi iešguđet arenain (mat leat omd. mánáidgárdi, skuvla, giellaguovddážat, allaskuvla ja universitehta, eará oahpahusguovddážat)? Organiseren, metodat, bohtosat. x Vásáhusat iešguđet giellaarenain. Guđet oahpahan- ja giellamovttiidahttin-metodat leat erenoamážit lihkostuvvan? Guđet eai leat nu bures lihkos-tuvvan?x Movt doaibmá guovttegielatvuođaruđaid ortnet, iešguđet suohkaniid gielladili ektui? x Ráhkadit guovddáš oahpponeavvuid listtu, ja árvvoštallat dárbbu ođasmahttit dahje ovdánahttit ođđa oahpponeavvuid iešguđet dási giella-oahpaheami várás ja heivehuvvon iešguđet ulbmiljoavkkuide. x Árvvoštallat makkár eavttut leat sámegiela gáhttema ja nannema eanet ollislaš ja systemáhtalaš áŋgiruššamii. Guovddáš fáttát sáhttet leat jođiheaddjeovddasvástádus, geahčču, bagadallan, ekonomalaš doaimmat (earret eará guovttegielatvuođaruđaid juolludeami eavttut). Eará guovddáš fáddá sáhtášii leat oktavuohta sámegiela, kultuvrra ja servodateallima sihkkarastima iešguđet doaimmaid gaskka (gč. sámelága ulbmilparagráfa). x Árvvoštallat dás ovdalis evttohuvvon davviriikkalaš sámegiela ealáskahttin-guovddáža. 8ýoahkkáigeassu </p>
<p>Prošeavtta “Sámelága giellanjuolggadusaid evalueren”, man boađus dát raporta lea, lea Sámi Instituhtta čađahan Kultur- ja girkodepartemeantta ovddas.</p>
<p>Departemeanta atná dárbbašlažžan dárkileappot geahčadit movt sámelága 3. kapihtal doaibmá lága ulbmila ektui. Departemeanta ja Sámediggi háliidit árvvoštallot deavdá go láhka mihttomeriid ja doaibmá go láhka oppalaččatulbmiliid mielde. Evaluerema váldoulbmil galgá leat árvvoštallat lea go láhka čuvvojuvvon adekvahtalaččat. Evalueren galgá maid čujuhit gokko dárbbašuvvojit ođđa dieđut, ja vejolaččat háhkat dakkár dieđuid dan muddui go lea vejolaš ja ulbmillaš prošeavtta olis. Evalueren galgá viidáseappot čujuhit vejolaš váilevuođaide lága giellakapihttalis ja evttohit rievdadusaid. Mandáhtas leat maiddái namuhuvvon máŋga eará áššečuolmma dáid fáttaid oktavuođas.</p>
<p>Evalueren galgá vuosttažettiin atnit vuođđun ovdalis čohkkejuvvon dieđuid, ja erenoamážit Sámedikki giellageavahaniskkademiid Sámelága § 3-2 olis.</p>
<p>Departemeantta gohččuma ja prošeavtta ekonomalaš rámmaid vuođul lea evalueren ráddjejuvvon máŋgga dáfus. Gažaldagas lea go láhka doaibman ulbmila mielde (earret eará vuoigatvuohta sámástit almmolaš ásahusaid guovdu, ja dilálašvuođaid lágideapmi sámegiela gáhttema ja sihkkarastima várás), adnojuvvojit maiddái lassidieđut ja árvvoštallamat mat leat čohkkejuvvonságastallamiid vuođul muhtun suohkanbargiiguin ja almmolaš ásahusaid bargiiguin. Ii leat leamaš vejolaš háhkat nu ollu dieđuid ahte daid vuođul sáhttá ulbmillaččat ja dárkilit válddahallat ja árvvoštallat dálá dili, nugo sámegiela geavaheami hárrái almmolaš ásahusain, dahje sámegiela dili hárrái iešguđetsuohkaniin. Ávžžuhuvvo ahte prošeaktaeaiggát Kultur- ja girkodepartemeanta ja Sámediggi sámelága ulbmiliid deavdima viidáset barggus árvvoštallet livččii go diekkár dievasmahtti ja ođđa guorahallan dárbbašlaš.</p>
<p>Sámelága giellanjuolggadusat galget sihkkarastit vuođđo vuoigatvuođa sámegiela geavahit ráddjejuvvon guovllus (sámegiela hálddašanguovllus). Seammaládje go ovdalaš iskkadeamit ja árvvoštallamat sámelága giellakapihttala dahje dan osiid guorahallamiin, de dát raporta maiddái konkludere ahte eanas almmolaš ásahusat maidda giellaláhka guoská, eai deavdde lága gáibádusaid ollásit. Nu ii leat nappo sámegiela hálddašanguovllu álbmogis sihkkaraston vuoigatvuohta sámegiela bokte gulahallat almmolaš ásahusaiguin nu movt giellaláhka eaktuda. Váldosivvan orru leame ahte almmolaš ásahusaid bargiin lea váilevaš sámegielgelbbolašvuohta. Giellamáhtu hárrái leat stuora erohusat hálddašanguovllu muhtun suohkaniid gaskka ja maiddái almmolaš ásahusaid gaskka ovtta ja seamma suohkanis. Nu leat ge stuora erohusat giellalága ovtta dea</p>
<p>ǈaleamos eavttu hárrái. Ollislaččat gehččonorrot almmolašvuođas leame stuora erohusat vuoruhemiid ja áŋgiruššamiid hárrái sámelága giellanjuolggadusaid čuovvuma dáfus.</p>
<p>Mihttomearri ahte sámegiella ja dárogiella galget leat ovttadássásaš gielat hálddašanguovllus ii leat guđege muddui ollašuvvan. Áddejupmi ahte sámegiella ja dárogiella leat ovttaárvosaš gielat gal baicca orru buori muddui šaddan dábálaš oaidnun. Vaikko dat iešalddis ii buorit vejolašvuođa sámegiela bokte gulahallat almmolaš oktavuođain, de lea dat jáhkkimis hui mávssolaš identitehta ja iešdovddu dáfus, ja eandalii guovlluin gos sámegiella ja identitehta lea erenoamážit leamaš badjelgehččojuvvon. Sámelága giellanjuolggadusaid eará hui buorre váikkuhus lea ahte lea čađahuvvon ollu ja hutkkálaš bargu deavdin dihte guovttegielatvuođa ulbmiliid ja lágidan várás sámegielat bálvalusaid, sihke suohkanlaš, fylkkagielddalaš ja stáhtalaš ásahusain. Dát lea addán lága giellavuoigatvuođaid nannemii duohta sisdoalu máŋgga suorggis, seammás go leat čoagganan vásáhusat ja máhttu iešguđet fágasurggiin ja doaimmain sihke sámegiela (re)vitaliserema ja guovttegielat-vuođa dáfus, ja oppalaččat lága mearrádusaid dáfus. Mii atnit ahte nappo lea buorre vuođđu viidáset bargui, sihke sámelága giellanjuolggadusaid ollášuhttimii, ja lága eanet oppalaš ulbmila hárrái: lágidit vejolašvuođaid sámegiela nannemii ja ovddideapmái. </p>
<p>Leat nappo dáhpáhuvvan positiiva rievdadusat gielalaš vuoigatvuođaid ja giela stáhtusa hárrái, muhto lea go dat doarvái sámegiela vuođu sihkkarastimii? Dieđutmat leat dán evaluerema vuođđun čájehit ahte sámegiella ain lea hearkkes dilis.</p>
<p>Lea erenoamáš fuolastus oarjel- ja julevsámegielaid hárrái, muhto maiddái davvisámegiella govviduvvo áitojuvvon giellan. Sámegiella lea maŋos manname maiddái muhtun guovlluin sámegiela hálddašanguovllu siskkobealde. Dát guoská erenoamážit muhtun mearrasámi guovlluide.</p>
<p>Raporttas árvvoštallojuvvo man muddui sámelága giellanjuolggadusat vuhtii váldet riikkaidgaskasaš geatnegasvuođaid, erenoamážit minoritehtagiellalihtu.</p>
<p>Sámelága giellanjuolggadusat leat eanet vuođđuduvvon gáibádusaid ala mat leat dárbbuide heivehuvvon ja geavatlaš beliid vihkkedallamiid ala go riikkaidgaskasaš riektedilálašvuođaid doahttaleami ja vuhtiiváldima ala. Hálddašanguovllu geográfalaš ráddjejumis lea mearrideaddji mearkkašupmi vuoigatvuođaid olaheapmái sámelága giellanjuolggadusaid olis, ja geográfalaš ráddjejumis mii adno minoritehtagiellalihtus lea eanet heivehanmunni go hálddašanguovllu ráddjejumis. Riikkaidgaskasaš geatnegasvuođat mat galget čađahuvvot suodjalan ja ovddidan dihte sámegiela ja sámegiela geavaheami leat dohkkehuvvon ja áigái boahtán maŋŋel go sámelága giellanjuolggadusat mearriduvvojedje. Sámelága giellanjuolggadusat eai sisttisdoala buot mearrádusaid mat leat minoritehtagiellalihtus, mii lea hui viiddis ja dárkilis dokumeanta mii lea huksejuvvon dihto válljejumiid ala. Sámelága giellanjuolggadusat eai sisttisdoala buot riikkaid-gaskasaš geatnegasvuođaid, eai ge buot riikkadási njuolggadusaid ge sámegiela birra, omd. báikenamaid hárrái. Lea dárbu dárkileappot heivehit sámelága giellanjuolggadusaid riikkaidgaskasaš geatnegasvuođaide ja guorahallat dihto prinsihpalaš beliid, ja dan hárrái ovddiduvvojit dás evttohusat.</p>
<p>Árvaluvvo ahte viidáset barggus sámelága giellanjuolggadusaiguin árvvoš-tallojuvvo viiddidit sámegiela vuoigatvuođaid ja (re)vitaliserema hálddašan-guovllu.</p>
<p>Doahpagat guovlu, doaimmat ja vejolaččat maiddái sámi doaimmat árvaluvvojit diekkár ságaskuššama vuođđun. Árvaluvvo maiddái ahte ásahuvvo vitaliserenlávdegoddi . Diekkár lávdegotti doaimmat fertejit definerejuvvot sámegiela dálá dili vuođul, ja erenoamážit dan duohtavuođa vuođul ahte sámegiella lea maŋos manname máŋgga guovllus, maiddái sámegiela hálddašanguovllu siskkobealde. Giellaovttasbargu riikkarájiid rastá sámi ássanguovlluin deattuhuvvo erenoamážit. </p>
</body></document>
