<document xml:lang="sme" id="no_id"><header><title>Strategiijaplána sámegielas ja sámi kulturgealbbus</title><genre code="admin"/><author><unknown/></author><translator><unknown/></translator><translated_from xml:lang="nob"/><year>2007</year><wordcount>6345</wordcount><conversion_status type="standard"/><availability><free/></availability><submitter name="Børre Gaup" email="borre.gaup@samediggi.no"/><origFileName>http://www.tromsfylke.no/LinkClick.aspx?fileticket=g4dzRBxbdmE%3d&amp;tabid=332</origFileName><parallel_text xml:lang="nob" location="strategiplanforsamisksprkog0000.pdf"/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision$; </version></header>
<body>
<p><em type="bold">1. Álgu </em><span type="quote">”Sámegiela ja sámi kulturgealbbu doaibmaplána 2002-2004”</span> dohkkehuvvui juovlamánus 2001. Plána lei áigodahkii 2002-2004, ja maŋŋá lea fylkkaráđđi dan ođđasit árvvoštallan. Plána čuovvoluvvui duohtavuođas 2003 rájes, dallego sámi giellakonsuleanta álggii virgái. <span type="quote">“Ovttasbargošiehtadus gaskal Sámedikki ja Romssa fylkkasuohkana”</span> geatnegahttá Romssa fylkkasuohkana čuovvolit doaibmaplána. Olu dain doaibmabijuin leat čađahuvvon ja ođđa dárbbut leat čuožžilan, ja danne lea dál dárbu ođđa plánii. Sámediggi, mii jahkásaččat juolluda ruđaid sámelága giellanjuolggadusaid čuovvoleapmái, gáibida ahte Romssa fylkkasuohkan ráhkada strategiijaplána mas leat konkrehta doaibmabijut. Doarjaga ulbmil lea gáhttet, nannet ja ovddidit sámegiela almmolaš hálddašeamis. Sámedikki bajitdási mihttomearri lea ahte suohkanhálddašeapmi galgá leat dievaslaččat guovttegielat, nu ahte sámegielagat ja dárogielagat ožžot ovttaárvosaš bálvalusaid. Guovttegielalašvuođadoarjja galgá maiddái dáhkidit ovttaskas olbmuid vuoigatvuođaid sámelága giellanjuolggadusaid ektui. Sámi gažaldagat leat hui bures integrerejuvvon fylkkadikki dábálaš plánaide ja deaŧaleamos fylkkasuohkana áššegirjjiit leat jorgaluvvon sámegillii báberhámis dahje biddjon nehttii. Fylkkasuohkan leat maid ožžon gráfalaš iešlági mii mielddisbuktá ahte fylkkasuohkana gráfalaš iešlágis lea namma guovtti gillii: dárogillii ja sámegillii. Dát čuovvu maiddái das ahte Stuorradiggi lea buorrindohkkehan ahte Romssa fylkkas lea almmolaš namma sihke dárogillii ja sámegillii. Leat maiddái čađahan kurssaid sámi kulturgealbbus, sihke dábálaš kurssaid ja erenoamáš etahtáid ovddas. Oahpahusetáhtas lea dahkkon stuorát gealbolokten joatkkaskuvllaid oahpaheddjiid ektui. 1.2 Váldovuoruhansuorggit Vaikko sámi gažaldagat leat hui bures integrerejuvvon fylkkasuohkana organisašuvnnas ja fylkkasuohkana plánaide, lea ain dárbu sierra plána guovtti váldosuorgái: 1. <em type="italic">Sámegiella (doahttalit geatnegasvuođaid mat čuvvot sámelága giellanjuolggadusain). </em>2. <em type="italic">Sámi kulturmáhttu, viiddis mearkkašumis, bargiid ja politihkkariid ektui </em>. </p>
<p>Dát strategiijaplána lea bajidási plána mii guoská olles fylkkasuohkanii, maid sáhttá čuovvolit ja/dahje integreret daid iešguđetge fylkkasuohkana doaimmaid plánaortnegiin. 1.3 Strategiijaplána mas leat konkrehta doaibmabijut Sámediggi fuomášuhttá erenomážit ahte fylkkasuohkanis lea geatnegasvuohta geavahit guovttegielalašvuođadoarjaga nannet sámegiela, ja ahte fylkkasuohkan ráhkada giellaplánaid main boahtá čielgasit ovdan mo fylkkasuohkan áigu bargat nannet sámegiela ovddasguvlui. Sámediggi gáibida jahkásaš raporterema ja rehketdoalu movt guovttegielalašvuođadoarjja geavahuvvo, mii láhčá dili plánavuđđui. Raporteremis galgá čielgasit boahtit ovdan: 1. Movt ruhtadoarjagat leat ovdánahttán sámegiela oppalaččat fylkkasuohkanis? 2. Makkár fálaldagat leat fylkkasuohkanis sámelága giellanjuolggadusaid ektui, ja makkár konkrehta doaibmabijut leat čađahuvvon? Movt muđui lea guovttegielalašvuođajuolludeapmi geavahuvvon? 3. Makkárat ledje doaibmabijuid bohtosat (vrd. 1. ja 2. čuoggáid) 4. Árvvoštallat sámegiela dili fylkkasuohkanis. 5. Oppalaš evalueren. Guovttegielalašvuođajuolludeapmi ja dan geavaheapmi diimmá plána ektui. 6. Movt fylkkasuohkan áigu buoridit fylkkasuohkana gielladili, ja ovdánahttit sámegiela čalmmusteami ja geavaheami, ja movt áigu fylkkasuohkan geavahit boahtte jagi juolludeami? </p>
<p type="listitem">Romssa fylkkasuohkana mielas lea lagaš gaskavuohta gaskal sámegiela ja sámi  kulturgealbbu, ja ahte lea lunddolaš ráhkadit integrerejuvvon plána sihke sámegielas  ja sámi kulturgealbbus. Fylkkadiggi bidjá jahkašaččat ruđaid čuovvolit sámegiela ja  sámi kulturgealbbu.Dán oktavuođas ođđasit definerejuvvo ovddeš doaibmaplána strategiijaplánan mas  lea gullevaš doaibmabidjooassi. Fylkkaráđđi ođđasit árvvoštallá doaibmabidjooasi  jahkásaččat.Etáhtat ledje bovdejuvvon mielde prosessii veahkkin ráhkadit dán strategiijaplána,  muhto leamaš hui unnán beroštupmi dasa. Dát strategiijaplána lea ovttasbargu  gaskal diehtojuohkinguovddáža ja fylkkaráđijođiheaddji kantuvrra.Plána sáddejuvvo gulaskuddamii etáhtaide ja guovddážiidda, ovdal go fylkkaráđđi  loahpalaččat meannuda dan. Fylkkadiggi lea ovddežis dohkkehan doaibmaplána,  muhto dat ii oro šat dárbbašlaš maŋŋágo álggaheimmet parlamentarisma, dannego  strategiijaplána lea oaivvilduvvon fylkkasuohkana organisašuvdnii.Fylkkadiggi oažžu jahkásaččat dán plána čuovvoleami váldočuoggáid go gieđahallá  Sámedikki ovttasbargošiehtadusa stáhtusraportta.    2. Vuođđu 2.1 Láhkavuođđu   Romssa fylkkasuohkana politihkka sámegiela ja sámi kultuvrra ektui galgá ain leat  álbmotlaš láhkavuođu ja riikkaidgaskasaš eamiálbmotvuoigatvuođaid mielde,  seammásgo fylkkasuohkan hábme sierra iešheanalis politihka dain surggiin.   Muhtin lágat, nugo sámelága giellanjuolggadusat, leat vuollerádjenjuolggadusat, ja  fylkkasuohkan sáhttá válljet váldit badjelasas eanet geatnegasvuođa go láhka  gáibida. Dat boahtá ovdan dán plánas. 2.1.1 Sámelága giellanjuolggadusat  Sámelága giellanjuolggadusat leat doaibman ođđajagimánu 1. beaivvi 1992 rájes ja  gustojit maiddái Romssa fylkkasuohkanii. Giellanjuolggadusaid váldoulbmil lea  seailluhit ja ovddidit sámegiela, dakko bokte ahte nannet sámegiela geavaheami  almmolaš oktavuođain. Láhka bidjá sámegiela ja dárogiela ovtta dássái  mearriduvvon hálddašanguovllus.  Sámegiela hálddašanguvlui gullet Guovdageainnu, Kárášjoga, Deanu, Unjárgga ja  Porsáŋggu suohkanat Finnmárkkus, Gáivuona suohkan Romssa fylkkas ja  Divtasvuona suohkan Nordlándda fylkkas. Sámelága giellanjuolggadusat gustojit  velá Finnmárkku fylkkagildii, Romssa fylkkasuohkanii ja dál maiddái Nordlándda  fylkkasuohkanii. Muhtun njuolggadusat gustojit maid Romssa universitehtii ja eará  stáhta orgánaide.Romssa fylkkasuohkan galgá doahttalit sámelága giellanjuolggadusaid § 3-1,  čuoggáid 2. – 4.  2.1.2 Guđe fylkkasuohkana doaimmaide gusto láhka?  Sámelága giellanjuolggadusat lea vuollerádjenjuolggadusat ja Romssa  fylkkasuohkan háliida dahkat eanet go maid vuollerádjenjuolggadusat gáibidit. Dán  plána kapihtal 6 ja 7 buktet ovdan fylkkaráđi dulkoma dain gáibádusain mat leat  Romssa fylkkasuohkanii ja maid fylkkasuohkan váldá badjelasas lassin vuollerádjenjuolggadusaide. Fylkkaráđđi mearrida ahte sámelága giellanjuolggadusat  gustojit dáidda fylkkasuohkana institušuvnnaide:  Fylkkasuohkana guovddášhálddahus:</p>
<p type="listitem">Buot etáhtat ja guovddážat</p>
<p type="listitem">Bátnedearvvašvuođabálvalus:</p>
<p type="listitem">Buot bátnedearvvašvuođaguovllut Romssa fylkkas ja daidda gullevaš divššohagat</p>
<p type="listitem">Joatkkaskuvllat:</p>
<p type="listitem">Buot joatkkaskuvllat</p>
<p type="listitem">Politihkalaš dássi:</p>
<p type="listitem">Romssa fylkkasuohkana politihkkariin leat vuoigatvuohta oažžut dulkoma ja galget sáhttit ovddidit áššiid sihke dárogillii ja sámegillii, njálmmálaččat ja  čálalaččat. Áššiid mat ovddiduvvojit sámegillii galgá giellakonsuleanta jorgalit. 2.1.3 Láhka geavahusas  Dát mearkkaša ahte go Romssa fylkka ássit váldet oktavuođa, dás maiddái sii geat  ásset sámegiela hálddašanguovllus, de galget fylkkasuohkana ásahusat:</p>
<p type="listitem">almmuhit sámegillii (maiddái galbema)</p>
<p type="listitem">jorgalit njuolggadusaid ja skoviid sámegillii</p>
<p type="listitem">fállat dieđuid sámegillii neahttasiidduin</p>
<p type="listitem">Ásahusat galget viidáseappot:</p>
<p type="listitem">addit bálkáhuvvon oahpahusvirgelobi oahpahallat sámegiela go orgánas lea dárbu dakkár máhttui</p>
<p type="listitem">sáhttit bálvalit álbmoga sámegillii nu ahte:</p>
<p type="listitem">Buot organisašuvdnaovttadagat galget sáhttit vástidit čálalaččat sámegillii.</p>
<p type="listitem">Jus dárbbašlaš sámegielgealbu ii gávdno, de galgá bálvalusa sáhttit oastit  dahje jearrat giellakonsuleanttas veahki.</p>
<p type="listitem">Davvi-Romssa bátnedearvvašvuođaguovllu bátnedivššohagat ja Ráissa ja</p>
<p>Skániid joatkkaskuvllat galget sáhttit bálvalit sámegillii njálmmálaččat bargosajis. Jus ii leat sámegielgealbu, de galget ráhkadit dulkonrutiinnaid ovttas giellakonsuleanttain.</p>
<p>Juohke institušuvnnas/skuvllas/etáhtas lea alddis ekonomalaš ovddasvástádus čuovvolit dáid njuolggadusaid. Lea vejolaš ohcat ruhtademiid gč. kap. 5.4. Fylkkaráđđi sáhttá gaskaboddosaččat čoavdit institušuvnnaid dáin gáibádusain. Dákkár čoavdináššis ferte vuos giellakonsuleanta buktit iežas oainnu. Jus ohccojuvvo gaskaboddosaččat čovdot sámelága giellanjuolggadusaid gáibádusain, de galgá maiddái Sámedikkis leat vejolašvuođa buktit iežas oainnu. <em type="bold">2.1.4 Makkár sámegillii? </em>Sámegielas leat máŋga suopmana. Muhtimat válljejit gohčodit daid iešguđetge suopmaniid sierra giellan. Romssas lea davvisámegiella áidna suopman mii árbevirolaččat lea geavahuvvon. Ođđa áiggis leat boahtán sirddolaččat fylkii main leat eará suopmanat/gielladuogážat, omd. julev- ja lullisápmelaččat. Romssa fylkkasuohkan oaivvilda ahte sámegiella dán strategiijaplánas lea davvisámegiella. Joatkkaskuvllaid sámegieloahpahus gullá joatkkaskuvllaid oahpahusa lága vuollái. <em type="bold">2.1.5 Báikenammaláhka </em>Báikenammaláhka mii lea beaiváduvvon miessemánu 18. b. 1990 (mielddus 2) mearrida nammageavaheami dain báikkiin maid sáhttá kártii bidjat. Romssa fylkkas leat máŋgga báikkis sámi dahje suomasogalaččaid namat njálmmálaš anus, muhto eai leat čálalaš anus. Dain báikkiin main ii leat mearriduvvon sámegiel čállinvuohki sáhttá almmolaš orgána cegget nammaášši vai čállinvuohki mearriduvvo (§ 6). Go báikkis lea mearriduvvon čállinvuohki, de galgá almmolaš orgána geavahit mearriduvvon nama juohke oktavuođas (§ 3). Namalassii galbbain, čujuhuslisttuin j.e. Go lea sáhka fylkkasuohkana geainnuin ja huksehusain, de fylkkasuohkan ieš mearrida daid namaid (§ 6). <em type="bold">2.1.6 Nammaláhka </em>Nammaláhka mii lea beaiváduvvon geassemánu 7. b. 2002 mearrida ovdanamaid ja goargguid geavaheami. Daid maŋimuš áiggiid leat šaddan dábálaš ahte sápmelaččat atnigohtet sámegiel namaid, sihke ovdanama ja goarggu. Dávjá leat namain maiddái sámegielbustávat. <em type="bold">2.1.7 Sámegiel báikenamaid ja namaid geavaheapmi Romssa fylkkasuohkanis </em>Lea gáibádus ahte sámegiel báikenamat ja sámegiel ovdanamat ja goarggut galget čállot riekta fylkkasuohkana doaimmain. Buot fylkkasuohkana doaimmain lea ovddasvástádus aktiivvalaččat čuovvolit báikenammalága ja nammalága. Geahča kapihtal 7.7 IT-vuogádagat ja sámegiel čálamearkkat. 2.2 Fylkkasuohkana plánavuođđu Romssa fylkkasuohkana politihkka sámegiela ja sámi kultuvrra ektui galgá heivet oktii álbmotlaš ja riikkaidgaskasaš eamiálbmotrivttiin, ja dábálaš sámepolitihkain. Dát galgá váldot vuhtii buot fylkkasuohkana plánain, maiddái siskkáldas doaibmaplánain, gealboplánemiin jnv. Eaktuduvvo ahte sámegiela ja sámi kulturgealbbu vuhtiiváldin integrerejuvvo fylkkasuohkana plánaide nugo dán plánas boahtá ovdan. Diehtojuohkinguovddážis lea sámegielmáhttu ja sámi kulturmáhttu. Fylkkaráđijođiheaddji kantuvrras lea gealbu fylkkasuohkana sámepolitihka rievttálaš ja politihkalaš vuođu ektui. <em type="bold">2.2.1 Ovttasbargošiehtadus gaskal Sámedikki ja Romssa fylkkasuohkana </em>Ovttasbargošiehtadus Sámedikkiin dahkkui vuosttaš geardde 2002. Šiehtadus mielddisbuktá jahkásaš ovttasbargočoahkkimiid ja ođđa árvvoštallama dárbbu mielde. Jahkásaš raporteremis galget leat váldooasit buot bargguin mat leamaš sámegielas ja sámi kulturgealbbus. <em type="bold">3. Dilálašvuođa čilgehus </em>Dás lea oanehaččat čilgejuvvon sámegiela ja sámi kulturgealbbu dilálašvuohta fylkkasuohkana organisašuvnnas álgogeahčen 2007. 3.1 Fylkkasuohkan ja giellanjuolggadusat <em type="bold">3.1.1 Giellakonsuleanta </em>Romssa fylkkasuohkan ásahii sámi giellakonsuleantavirggi njukčamánus 2003. Giellakonsuleanta galgá vuos bálvalit olles fylkkasuohkana, muhto mihttomearri lea ahte juohke etáhtas ja institušuvnnas galgá leat sámegielgealbu vai sáhttet ieža vástidit sámegillii ja bálvalit olbmuid sámegillii go sii dan dahttot, gč. kapihtal 2. <em type="bold">3.1.2 Almmolaš namma sámegillii ja dárogillii </em>Romssa fylkkasuohkan háliida oainnusin dahkat sámegiela, ja ozai cuoŋománus 2003 buorrindohkkehit ahte Romssa fylkkas lea almmolaš namma sihke dárogillii ja sámegillii. Dán buorrindohkkehii Stuorradiggi geassemánus 2006. Almmolaš namma guovtti gillii galgá leat sihke reivviid bajimusaš, reivedovnnjiin, čujuhuslisttuin jnv. Dárogiel namahus lea álo vuosttažiin. Oktilaš teavsttain geavahuvvo dat nammahápmi mii lea dan guoskevaš gielas. Fylkkasuohkan rievdadii 2003 grafálaš iešlági ja lea dan rájes geavahan logo mii lea guovtti gillii jnv. <em type="bold">3.1.3 Galben ja namahus sámegillii </em>Kapihtal 7.4 ovdanbuktá galbenplána mii lea čađahuvvome, dás vuolábealde namuhuvvo makkár visttit juo leat galbejuvvon sámegillii/ main juo lea sámegiel namahus. Plána dárkkistuvvo jahkásaččat jahkásaš ohcamiid ektui ja muđui go rievdadat organiserema, ođđa huksenprošeavttaid ektui jnv. <em type="bold">3.1.4 Almmuhusat </em>Diehtojuohkinguovddáš lea šiehtadan ahte buot fylkkasuohkana almmuhusat mat almmuhuvvojit Nordlys-aviissas maiddái almmuhuvvojit sámegiel aviissas (Min Áigi). Dán mearrádusa mielde mearrida juohke doaibma mii galgá almmuhuvvot sámegillii. Gč. muđui kap. 7.5.1. <em type="bold">3.1.5 Fylkkasuohkana plánat </em>Deaŧaleamos fylkkasuohkana áššebáhpárat omd. fylkkaplána, Romssa guovllolaš ovddidanprográmma, oahppokataloga, Romssa valáštallan ja olggustallan doaibmaplána áigodahkii 2004-2007 ja álbmotdearvvašvuođa doaibmaplána <span type="quote">”Šaddat buorebut”</span> ja ovttasbargošiehtadus gaskal Sámedikki ja Romssa fylkkasuohkana leat jorgaluvvon sámegillii ja gávdnojit prentejuvvon hámis ja neahtas. Fylkkasuohkana jahkedieđáhus ja jahkásaš guovllolaš ovddidanprográmma leat jorgaluvvon sámegillii ja biddjon nehttii. Muhtin prentejuvvon plánain leat dušše dat oasit jorgaluvvon sámegillii mat erenomážit leat sámi dilálašvuođaid birra (sihke prentejuvvon hámis ja neahtas). Fylkkadiggedieđáhusat maid fylkkaráđđi ráhkada galget jorgaluvvot sámegillii 2007 rájes. <em type="bold">3.1.6 Sámegiella fylkkasuohkana neahttasiidduin </em>Kulturnett Troms-neahttabáikkis leat sierra sámegielsiiddut, ja dáid ođasmahttit dađisdaga. Biblioteknett Troms-neahttabáikkis leat sámegielsiiddut. Lea maiddái ráhkaduvvon sierra gáldobagadus sámi girjerádjobálvalussii. Dat leat dárkkistuvvome. Leat bidjan virgái prošeaktajođiheaddji guovllolaš sámi girjerádjobálvalussii ja su kantursadji lea Ája Sámi Guovddážis. Nuorraromssas.no lea sierra veršuvdna neahttabáikkis Ungitroms.no mii lea fylkkasuohkana deaŧaleamos gulahallangaskaoapmi Romssa fylkka nuoraid ektui. Siidduid árvvoštallat 2007 vai oažžut lagat ovttasbarggu (sirdima) Infonuorra.noneahttabáikkiin. Dál bargat oažžut sámegiel siidduid maiddái fylkkasuohkana almmolaš neahttabáikái. Muhtin jorgaluvvon dokumeanttat leat juo almmuhuvvon dain siidduin. Eat leat vuos vuoruhan ásahit sámegiel siidduid Intraneahtas. <em type="bold">3.1.7 Sámegiel giellageavahus/giellaiskkadeapmi </em>Romssa fylkkasuohkanis leamaš olgguldas giellaiskkadeamit, muhto eat leat čađahan iskkademiid ieža. Leat plánen čađahit giellaiskkadeami. Iskkadeami galgá giellakonsuleanta dahkat čuovvovaš ásahusain: guovddášhálddahusas, joatkkaskuvllain ja bátnedivššohagain. </p>
<p type="listitem">Oppalaččat diehtit ahte leat hui unnán bargit geat hálddašit sámegiela čálalaččat.  Eanet olbmot hálddašit sámegiela njálmmálaččat, muhto dán gealbbu eat leat álohii  ávkkástallan bargooktavuođain.Hui unna oasáš bargiin leat ožžon sámegieloahpu. Ledje biddjon hui ollu návccat  dasa dalle go fylkkasuohkanii gulai spesialistadearvvašvuođabálvalus. Dát  vejolašvuohta ii leat dieđihuvvon bargiide daid maŋimuš jagiid.   3.2 Guovddášhálddahus 3.2.1 Geavahit sámegiela čoahkkimiin jnv.  Sámegiella ii geavahuvvo čoahkkingiellan Romssa fylkkasuohkanis, earret  erenoamáš oktavuođain ja jahkásaš sámekonferánssas, mii simultandulkojuvvo.  Áššebáhpárat eai jorgaluvvo sámegillii. Ii oktage politihkar leat dássážii sávvan  geavahit sámegiela čoahkkingiellan iige danne leat ásahuvvon  čoahkkindulkonbálvalus. 3.2.2 Gealbu sámegielas ja sámi kultuvrras  Romssa fylkkasuohkanis leamaš sámekonsuleanta 1994 rájes, ja son álggahii  systemáhtalaš barggu ovddidit sámegiela ja kultuvrra. Virggi ovddasvástádussuorgi  lea dál oassi fylkkaráđijođiheaddji kantuvrras.  2003 rájes leamaš sierra sámi giellakonsuleanta virggis, virgi mii nanne vejolašvuođa  čuovvolit barggu sámegielain ja kultuvrrain organisašuvnnas.  Leat čađahan stuorát ja unnit prošeavttaid erenomážit sámi gealbbus bargiid várás.   Systemáhtalaš barggu čađa 1994 rájes lea máhttu ja gealbu sámi áššiin ja sámi  dilálašvuođain guovddášhálddahusa bargiid gaskkas nannejuvvon.  Ovttasbargošiehtadusas Sámedikkiin lea leamaš stuorra mearkkašupmi. Dál leat  goitge jotkkolaš ovddidanbargu, sihke boađu ja ovdáneami dáfus dárbbašuvvo  gealbolokten. Lea ain stuorra erohus bargiid gealbbus dán suorggis ja hástalus lea  bargooktavuođas ávkkástallat dan gealbbu mii áin gávdno.  Ii oktage guovddášhálddahusas leat dieđihan iežas sámegiel giellakursii.    3.3 Joatkkaskuvllat  Joatkkaskuvllaid ektui lea čađahuvvon erenoamáš prošeakta áigodagas 2004-2006  maid ruhtadedje Sámediggi ja Romssa fylkkasuohkan. Lea ráhkaduvvon sierra  prošeaktaraporta1.  Ráissa joatkkaskuvla, Skániid joatkkaskuvla ja Vuotnasiidda joatkkaskuvla  válljejuvvojedje pilotskuvlan, muhto prošeavttas leat buot joatkkaskuvllat leamaš  mielde. Buot skuvllain leamaš kursabeaivi prošeavtta birra/integreret sámi fáttáid  oahpahussii, muhtin skuvllain leamaš erenoamáš doalut guovvamánu 6. beaivvi ektui  ja bealli dáin skuvllain leamaš fáddávahkku sámi kultuvrra birra.  Leat ovddidan ođđa oahpahusfálaldagaid máŋgga joatkkaskuvllas, sullii 100  oahpaheaddji leat váldán fágaerenomáš lassioahpahusa ja sullii 30 oahpaheaddji  leat čađahan dahje čađaheamen joatkkaoahpahusa (eanet go jahkebeale). Measta                                                   buot skuvllat barget dál ulbmillaččat integreret sámi kulturmáhtu máŋgga lahkai.  Bargu joatkašuvvo vaikko prošeakta lea loahpahuvvon.  Prošeakta lea hui bures lihkostuvvan, muhto lea heiven buoremusat dábálaš  oahpposuorgefágii. Romssa fylkkasuohkan háliida danne čađahit sullasaš  prošeavtta, <span type="quote">”SAFYL”</span>, njuolgut fága- ja fidnooahpahusa guvlui, gos leat áibbas eará  hástalusat go dan bajábeal namuhuvvon prošeavttas. Prošeakta álggahuvvo  gaskamuttos 2007.  Lassin namuhuvvon prošeavtta leat skuvllat ieža bargan máŋggalágan sámi  fáttáiguin ja muhtin oahpaheaddjit leat ovddežis ožžon stipeandda vai ožžot  oahpahusgealbbu sámegielas. Máhttolokten bidjá ođđa gáibádusaid integreret sámi  fáttáid oahpahussii.    3.4 Bátnedivššohagat  Ovdal 2006 ii leat čađahuvvon systemáhtalaš bargu sámegielas ja kulturgealbbus  earágo galbenbarggut. 2006 čađahuvvui beaivekursa sámi kulturgealbbus mii lei  erenoamážit hábmejuvvon bátnedikšunbálvalussii. Ulbmil seminárain lei geahččat  movt bátnedearvvašvuođabálvalus galgá áimmahuššat sámi álbmoga Romssa  fylkkas. Ea. ea geahčaimet vásáhusaid sullasaš bargguin Finnmárkkus. Lea  plánejuvvon sullasaš kursa juohke nuppi jagi.  Nu guhkás go mii dovdat ii leat ovttage bátnedivššohagas gealbu sámegielas iige  oktage sáhte bálvalit sámegillii ii njálmmálaččat iige čálalaččat.  Galbenlistu lea kapihttalis 3.1. Leat vuosttažettiin fylkkasuohkana váldogalbbat mat  lea bátnedivššohagaid olggobealde mat galget galbejuvvot goappašiid gillii.   4. Gustoviidodat ja ulbmil 4.1 Gustoviidodat  <span type="quote">”Sámegiela ja sámi kulturgealbbu strategiijaplána”</span> gusto buot fylkkasuohkana  doaimmaide. Dat mearkkaša olles fylkkasuohkana oktan guovddášhálddahusain,  joatkkaskuvllaiguin, bátnedivššohagaiguin ja buot bargiiguin buot dásiin. Ođđa  strategiijaplána gusto maiddái politihkalaš dássái. Seammás eaktuda fylkkasuohkan  ahte strategiijaplána gustogoahtá buot ođđa bargguide mat biddjojit fylkkasuohkana  vuollái.  Strategiijaplána galgá leat láidesteaddjin daidda doaimmaide/ásahusaide mat eai leat  njulgestaga fylkkasuohkana doaimmat, muhto mat ožžot bistevaš doaibmaruđaid  fylkkasuohkanis. Doarjjavuostáiválddiide galgá dát dieđihuvvot erenoamážit.     4.2 Ulbmil   Sámegiela ja sámi kulturgealbbu strategiijaplána galgá:</p>
<p type="listitem">Čilget Romssa fylkkasuohkana politihka:</p>
<p type="listitem">sámegiela geavaheami ektui</p>
<p type="listitem">fylkkasuohkana sámegielgealbbu ektui</p>
<p type="listitem">fylkkasuohkana sámi kulturgealbbu ektui</p>
<p type="listitem">Leat vuođđun meroštit man olu stáhtalaš guovttegielalašvuođaruđaid fylkkasuohkan dárbbáša Sámedikkis ja mo fylkkasuohkan áigu bargat nannet  sámegiela ja sámi kulturgealbbu.</p>
<p type="listitem">Čuovvolit ovttabargošiehtadusa gaskal Sámedikki ja Romssa fylkkasuohkana.</p>
<p type="listitem">Leat vuođđun meroštit man olu fylkkasuohkana ruđat dárbbašuvvojit loktet gealbbu sámegielas ja sámi kultuvrras.     5. Ruhtadeapmi  5.1. Stáhta guovttegielalašvuođaruđat  Olahan dihte sámelága giellanjuolggadusaid mihttomeriid juohká stáhta guovttegielalašvuođaruđaid. Ortnega hálddaša Sámediggi. Guovttegielalašvuođaruđaid  ulbmil leat seailluhit, nannet ja ovddidit sámegiela geavaheami almmolaš ásahusain.  Sámedikki bajitdási mihttomearri lea ahte fylkka hálddašeapmi šaddá  guovttegielagin, vai sámegielagat ja dárogielagat ožžot seamma árvosaš bálvalusaid  fylkkasuohkanis.  Romssa fylkkasuohkan lea jahkásaččat ožžon guovttegielašvuođaruđaid Sámedikkis.  Romssa fylkkasuohkan lea maŋimuš jagiid ožžon sullii 1,2 miljon ruvnno. Sámediggi  mearrida jahkásaččat juolludemiid eavttuid. Sámedikki ruhtadeapmi sáhttá  geavahuvvot ea.ea. almmuhemiide, almmuhusaide, njuolggadusaid/skoviid/plánaid  jorgalemiide ja prentemiidda, Internehttii, galbemiidda, lassigoluide go lea almmolaš  namahus guovtti gillii, sámegiela oahpahusbijuide.  Sámedikki ruhtadeamit eai sáhte geavahuvvot njuolgut joatkkaskuvlla oahpahusa  oahpahusgoluide.   5.2 Fylkkasuohkana ruđat  Lea ovttamielalašvuohta gč. Ovttasbargošiehtadusa Sámedikkiin ahte galgá leat  dássedeaddu gaskal guovttegielalašvuođaruđaid ja fylkkasuohkana bušeahttaruđaid  dán ulbmilii.   Fylkkadiggi lea jahkásaččat juolludan sullii 670.000 ruvnno, ja dasa lassin lea  jahkásaččat várrejuvvon 100.000 ruvnno bargiidpolitihkalaš ruđain. Fylkkasuohkana  ruđat sáhttet geavahuvvot sihke sámegillii ja sámi kulturgelbui. Eaktuduvvo maiddái   ahte daid iešguđetge doaimmaid dábálaš bušeahtat geavahuvvojit sámi  doaibmabijuide.  Eat leat ráhkadan oppalašgeahčastaga das man olu hálddahuslaš návccaid geavahit  sámegiela ja sámi kulturgealbbu bargui, muhto dát lea hui stuorra bargosuorgi.  Navdit ahte dat oktiibuot dahká eanetgo ovtta jahkebarggu lassin giellakonsuleantta  bargui.   5.3 Ruhtahálddašeapmi  Ruđat juolluduvvojit fylkkasuohkana doaimmaide jahkásaš ohcama vuođul gč.  kap.  5.4. Lea fylkkaráđđi mii dahká loahpalaš ruhtamearrádusa. Fylkkaráđis lea dien láhkai vejolašvuohta váikkuhit fylkkasuohkana politihka ja dán láhkai ovddidit  sámegiela ja sámi kulturgealbbu.  Ruhtahálddašeami, dás ohcanáigemeriid almmuheapmi ja raporteren, hálddaša  kulturetáhtta ja giellakonsuleanta lea áššemeannudeaddji.   2007 rámmajuohkin:  Lea vuhtii váldon ahte Sámedikki juolludeamit galget mannat sámegiela  guovttegielašvuođa nannemii, ja fylkkasuohkana ruđat sáhttet geavahuvvot sihke  guovttegielalašvuhtii ja sámi kulturgelbui.  Fylkkaráđđi lea bidjan čuovvovaš rámmajuohkima vuođđun 2007 ruhtajuolludemiide:</p>
<p>Fylkkaráđđi sáhttá rievdadit rámmajuohkima jagis jahkái dárbbuid ja ruhtademiid mielde. Fylkkasuohkana doaimmat sáhttet ohcat ruđaid čuovvolit sámelága giellanjuolggadusaid dán strategiijaplána vuođul. Ohcan sáddejuvvo giellakonsulentii kulturetáhtas. <em type="italic">Ohcanáigemearri lea juovlamánu 14. b. juohke jagi. </em>Ohcamat mat bohtet maŋŋá dán dáhtona eai váldo vuhtii. Juolludeamit mearriduvvojit dábálaččat čuovvovaš jagi guovvamánus. Ruhtahálddašeapmi daid maŋimuš jagiid leamaš sullii 2 miljon ruvnno. Dat ásahusat mat leat ožžon ruđaid galget sáddet rehketdoalu ja raporteret diehtojuohkinguovddážii mo ruđat leat geavahuvvon. <em type="italic">Raporterenáigemearri lea ođđajagimánu 25. b. juohke jagi. </em>Ásahusat mat leat ožžon ruđaid galget ásahit sierra prošeaktanummara. Fuomáš ahte ruđat dábálaččat eai sáhte fievrriduvvot nuppi jáhkái, ruđat galget geavahuvvot seamma jagi go juolluduvvojit. Jus doaibmabijut mannet máŋggaid jagiid badjel, de ferte čielgasit boahtit ovdan man stuora ohcansubmi lea juohke eaŋkil jagi. Máŋgga jagáš prošeavttat meannuduvvojit badjel máŋggaid bušeahttajagiid. <em type="bold">5.4.1 Gáibádusat ohcamii </em>Dat ulbmilat maidda ohccojuvvo doarjja, fertejit váldit vuođu dán strategiijaplánas. Doaibmabijut mat leat olggobealde dán strategiijaplána fertejit erenoamážit ákkastallojuvvot. Ohcamušas ferte buktit ovdan makkár doaibmabijuide áigu geavahit ruđaid, doaibmabiju/-bijuid lagabut čilget, sierra bušeahtta doaibmabidjui/juohke áidna doaibmabidjui, čađahanáigeplána, oktavuođaolmmoš, ovttasbargoguoimmit, ja movt doaibmabidju váikkuha sámegiela dahje sámi kulturgealbbu dillái. Elektrovnnalaš ohcanskovvi ja bagadusskovvi lea olámuttos kulturetáhta intraneahttasiidduin ohcanjagi 2008 rájes. 5.5. Sámi álbmotbeaivi2 (guovvamánu 6. b.) Romssa fylkkasuohkan vállje jahkásaččat muhtun báikki Sámi álbmotbeaivvi, guovvamánu 6. b., váldodoaluide. Buot fylkkasuohkana ásahusat sáhttet ohcat lágidit doaluid gč. áigemeriid kap. 5.4. Lea várrejuvvon gitta 40.000 ruvnno Sámi álbmotbeaivvi váldodoaluide. Fylkkaráđđi ávžžuha buot fylkkasuohkana ásahusaid čalmmustahttit Sámi álbmotbeaivvi. Ásahusat ieža mearridit mo dan dahket. Virgelohpenjuolggadusaid mielde sáhttit addit čálgovirgelobi gitta guokte beaivvi ávvudit Sámi álbmotbeaivvi. Virgelohpi dábálaččat ii addo jus ásahusas alddis leat Sámi álbmotbeaivedoalut. Geavahit sámi leavgga lea bures sajáiduvvan fylkkasuohkana leavganjuolggadusaide. Buot fylkkasuohkana ásahusat galget levget sámi leavggain guovvamánu 6. b. Lassin dán mearrádussii mearrida doaibma ieš goas geavaha sámi leavgga, gč. leavganjuolggadusaid. <em type="bold">6. Mihttomearit </em>Lea biddjon gudneáŋgiris mihttomearrehámádat, mii boahtá váldit áiggi ovdal ollašuvvá. Árja daid mihttomeriid ektui čilgejuvvojit doaibmabidjooasis, maid fylkkaráđđi árvvostallá ođđasit juohke jagi. Man muddui leat juksan mihttomeriid boahtá ovdan jahkásaš raporteremis Sámediggái. Go leat mearridan mihttomeriid ja doaibmabidjooasi, de leat váldán vuhtii ruđaid mat leat olámuttos, dás maiddái stáhtalaš guovttegielalašvuođaruđat. Ollásit čuovvolit sámelága giellanjuolggadusaid ja Sámedikki guovttegielalaš hálddahusulbmila, gáibidivččii olu eanet ruđaid go daid ruhtademiid maid dál juolluduvvojit. Čuovvovaš mihttomeriid bidjat Romssa fylkkasuohkana bargguide sámegielas ja sámi kulturgealbbus: </p>
<p><em type="bold">Mihttomearri 1 </em></p>
<p>Romssa fylkkasuohkan áigu oidnosii dahkat ja geavahit sámegiela eanet go sámelága vuollerádjenjuolggadusat gáibidit.</p>
<p><em type="bold">Mihttomearri 2 </em></p>
<p>Romssa fylkkasuohkana mihttomearri lea bálvalit olbmuid olles fylkkas sámegillii go sii dan dáhttot.</p>
<p><em type="bold">Mihttomearri 3 </em></p>
<p type="listitem">Romssa fylkkasuohkana bargit ja politihkkarat galget  bures dovdat sámi dilálašvuođaid ja dakko bokte leat mielde  ovddideamen máhtu sámi diliin muđui fylkkas.     7. Doaibmabidjooassi    Fylkkaráđđi galgá jahkásaččat árvvoštallat dán strategiijaplána doaibmabidjooasi  ovdalgo almmuhit ruđaid strategiijaplána čuovvoleapmái. Dán dahkat dábálaččat  golggotmánus.     7.1. Bargiidpolitihkka ja gealboovddideamit  Vai čuovvolit álbmotlaš geatnegasvuođaid ja sierra sámepolitihka fertešedje Romssa  fylkkasuohkanis leat dihtomielalaš miellaguottut ovddidit sámegiel- ja sámekulturgealbbu ja oččodit olbmuid geain leat dákkár gealbu. Dát dárbu boahtá molsašuvvá  ásahusas ásahussii.  Diekkár doaibmabijut ruhtaduvvojit stáhtalaš guovttegielalašvuođaruđaiguin,  fylkkasuohkana ruhtademiiguin čuovvolit dán strategiijaplána, guovddáš  bargiidpolitihkalaš ruhtademiiguin ja juohke eaŋkil doaimma rámmaiguin.    7.1.1 Gealboovddideamit  Sámegiela ja sámi kulturmáhtu gealbolokten ferte integrerejuvvot buot plánaide mat  gullet gealbo- ja bargiidovddidemiide. Dát lea jođiheaddji ovddasvástádus.    7.1.2 Gealbooččodeapmi  Romssa fylkkasuohkan dárbbaša sámegielgealbbu ja/dahje sámi kulturgealbbu buot  doaimmain.   Ásahusa dárbbuid diekkár gelbui galgá árvvoštallat ođđaorganiseremiid oktavuođas,  go almmuha dakkár virggiid mat juo gávdnojit ja go ásaha ođđa virggiid. Galgá  maiddái árvvoštallat movt dat vejolaččat galgá boahtit ovdan virgealmmuhusain.   7.1.3 Erenoamážit sámegiela birra  Romssa fylkkasuohkan ferte ovddidit ja ávkkástallat sámegielgealbbu mii bargiin juo  lea. Sámegielgealbu maid ávkkástallat bargooktavuođas galgá leat okta  árvvoštallaneaktu bálkábidjamis.  Bálkáhuvvon oahpahusvirgelohpi oahppat sámegiela lea heivvolaš gaskaoapmi  ásahusaide main eai leat bargit geain lea dákkár giellamáhttu. Sámelága  giellanjuolggadusaid (§ 3-7) mielde lea bargiin vuoigatvuohta oažžut bálkáhuvvon  oahpahusvirgelobi oahppat sámegiela go ásahus dárbbaša dakkár máhttu.  Fylkkasuohkana ásahusaid ektui guoská dát álgovuolggalaččat buot bargiide.  Dárbbu mielde galgá leat siskkáldas vuoruheapmi dan dihte go leat vátni  ruhtajuolludeamit. Čuovvovaš doaimmaid bargit vuoruhuvvojit:</p>
<p type="listitem">Davvi-Romssa bátnedivššohagaid bargit</p>
<p type="listitem">Ráissa joatkkaskuvlla bargit ja Vågsfjord joatkkaskuvlla Skániid ossodaga bargit</p>
<p type="listitem">Guovddášhálddahusa bargit</p>
<p>Virgelohpi sámegiela lohkat ii galgga šaddat golahus eará virgelobiid ektui. Virgelohpi lohkat sámegiela vuoittáhallá gilvalettiin eará fágaiguin, ja danne fertešii sámegiela ektui leat erenoamáš movttiidahttin omd. oaniduvvon čatnanáigi dahje ii čatnanáigi obanassiige. Bargiidpolitihkalaš njuolggadusaid, virgáibidjannjuolggadusaid ja virgelohpenjuolggadusaid fertešii guorahallat dainna jurdagiin ahte váldit vuhtii sámegiela ja sámi kulturgealbbu dili. Dassážiigo juksat mihttomeari ahte buot doaimmain galgá leat sámegielgealbu, vai sáhttit vástidit ja bálvalit olbmuid sámegillii go olbmot dan háliidit, de fertet ásahit rutiinnaid geavahit dulkkaid/jorgaleddjiid ja giellakonsuleantta. Dat lea juohke doaimma jođiheaddji ovddasvástádus. <em type="bold">7.2.1 Sámegiella bátnedivššohagain </em>Sámelága giellanjuolggadusaid (§ 3-5) mielde lea sámi álbmogis viiddiduvvon vuoigatvuohta atnit sámegiela dearvvašvuođa- ja sosiálasuorggis. </p>
<p><em type="italic">Sus guhte háliida sámegiela atnit suodjalan dihtii beroštumiidis báikkálaš ja guovlulaš almmolaš dearvvašvuođa- ja sosiálalágádusain, lea vuoigatvuohta oažžut bálvalusa sámegillii. </em></p>
<p type="listitem">Romssa fylkkasuohkana bealis guoská dát bátnedearvvašvuođabálvalussii.  Gáibádusat doalahit sámelága giellanjuolggadusaid leat nappo garraset  bátnedearvvašvuođabálvalussii. Fylkkabátnedoaktáris lea ovddasvástádus čuovvot  mielde ahte gáibádusat čuvvojit.    7.2.2 Giellakonsuleanta  Sierra sámi giellakonsuleantavirgi ásahuvvui 2003. Virgi lea ortnega mielde biddjon  diehtojuohkinguovddážii. Giellakonsuleanta galgá bálvalit olles fylkkasuohkana  doaimmaid šiehtadusa mielde. Giellakonsuleanta sáhttá addit veahki dása:</p>
<p type="listitem">jorgalit ja dulkot</p>
<p type="listitem">diŋgot ja kvaliteahttasihkkarastit go geavahat olggobeale jorgaleddjiid</p>
<p type="listitem">hálddašit sámemedia</p>
<p type="listitem">almmuhemiide</p>
<p type="listitem">galbemiidda</p>
<p type="listitem">eará bargguide sámegiela ektui   7.2.3 Geavahit dulkkaid ja jorgaleaddjiid  Go geavahat olggobeale dulkkaid dahje jorgaleddjiid, de galgá vuhtii váldit daid  dárbbašlaš kvaliteahttasihkkarastingáibádusaid. Giellakonsuleanta ráhkada listtu  sámegieldulkkaid ja jorgaleddjiid badjel ja sus leat maiddái dulkon- ja  jorgalanhaddelisttut.     7.2.4 Sámegielkursa  Gávdnojit máŋggalágan oahpahusfálaldagat ja kurssat sámegielas. Dál sáhttá váldit  vuođđoskuvlaoahpu, joatkkaoahpu, ollesolbmooahpu, fálaldagaid universitehtas ja  allaskuvllain, sámi giellaguovddážiin, neahtas váldit oahpu jnv.  Giellakonsuleanta ja bargiidhoavda sáhttiba veahkehit gávdnat heivvolaš fálaldagaid  daid dárbbuid mielde mat juohke eaŋkil doaimmas leat.  Giellakonsuleanta sáhttá maid ieš doallat giellakurssaid.    7.3 Sámi kulturmáhttogealbu  Buot fylkkasuohkana suorggit, bargit ja politihkkarat dárbbašit vuođđomáhtuid sámi  kultuvrra, historjjá ja otnáš servodaga birra. Daid iešguđetge doaimmaid ektui sáhttá  leat dárbu eanet spesialiserejuvvon máhttui ja gelbui.  Árbevirolaččat eai leat oahpahusvuogádagat addán oahppiide máhtu sámi kultuvrra  birra. Dat lea rievdame, erenoamážit davvin, muhto ain virgáibidjá fylkkasuohkan  bargiid geain ii leat erenoamáš máhttu sámi kultuvrra iige sámi gažaldagaid birra. Dat  fertejit oažžut máhttoloktema vai sii sáhttet doaimmahit bargguideaset Romssa  fylkkasuohkanis.  Dál gávdnojit muhtin erenoamáš oahpahusfálaldagat sámi kulturmáhtus. Daid fállet  Romssa universitehta ja Sámi allaskuvla. Diekkár fálaldagat, mat addet gealbbu ja  mat sáhttet leat oassin grádastruktuvrras, sáhttet leat ávkkálaš čiekŋudeapmi juohke  eaŋkil doaimma spesialiserejuvvon dárbbuid ektui. Ovdamearkka dihte leat olu  oahpaheaddjit ja guovddášhálddahusa bargit čađahan sámi kulturmáhtu  oahppofálaldaga Romssa universitehtas.  Romssa fylkkasuohkan leat máŋggaid jagiid fállan kurssa sámi kulturmáhtus bargiide  ja politihkkariidda. Dat leamaš dábálaš kurssat, masa juohkehaš sáhttá dieđihit iežas.  Maŋŋá iežamet árvvoštallamiid sáhttit dadjat ahte lea dárbu golmma lágan kurssaide  sámi kulturmáhtus iežamet olis:</p>
<p type="listitem">Oahpástuvvankursa ođđa bargiide</p>
<p type="listitem">Fáddákursa bargiide/polihkkariidda</p>
<p type="listitem">Erenoamážit heivehuvvon kurssat/fáddábeaivvit eaŋkil doaimmaide 7.3.1 Oahpástuvvankursa ođđa bargiide  Geatnegahtton beaivekursa sámi kulturmáhtus ođđa bargiide. Okta kursabeaivi sámi  dilálašvuođaid birra addá dieđuid ea.ea. daid áššiid birra:</p>
<p type="listitem">Oppalašgeahčastat sámegiela badjel (Romssa fylkkas)</p>
<p type="listitem">Oppalašgeahčastat sámi historjjá badjel</p>
<p type="listitem">Oppalašgeahčastat sámi ásahusaid, organisašuvnnaid ja Sámedikki badjel</p>
<p type="listitem">Sámi kulturhistorjjá iešvuođat</p>
<p type="listitem">Romssa fylkkasuohkana sámepolitihkka</p>
<p>Diekkár kursabeaivi dollojuvvo dábálaččat beaiveborramis beaiveborramii ja dat sáhttet sisttisdoallat mátkkiid, kultuvrralaš ovdanbuktimiid ja eará vai geasuhivččii oasseválddiid. Kursa ruhtaduvvo bargiidpolitihkalaš ruđaiguin ja diehtojuohkinguovddáš hálddaša kurssa. <em type="bold">7.3.2 Fáddákurssat bargiide/polihkkariidda </em>Jahkásaččat dollojuvvo kursa iešguđetlágan fáttáin bargiide ja politihkkariidda. Kursa galgá leat movttiidahttin- ja ođasmahttinkursa sámi fáttáid birra ja kurssas lea vejolaš digaštallat dáid fáttáid bargiid iežaset bargodilálašvuođa ektui. Kurssat ruhtaduvvojit bargiidpolitihkalaš ruđaiguin ja diehtojuohkinguovddáš hálddaša daid kurssaid. <em type="bold">7.3.3 Erenoamážit heivehuvvon kurssat/fáddábeaivvit eaŋkil doaimmaide </em>Dárbbut sámi kulturmáhttui molsašuddet doaimmas doibmii. Leat čađahuvvon muhtin kurssat buot doaimmaid várás buriin bohtosiin. Dat guoská muhtin joatkkaskuvllaide ja bátnedivššohagaide. Diekkár kursa/fáddábeaivvit sáhttet maiddái čađahuvvot guovddášhálddahusa etáhtain. Juohke áidna doaibma sáhttá plánet diekkár kurssaid ieš dahje ovttas giellakonsuleanttain. Doaibmabijut ruhtaduvvojit ohcama vuođul ruđaiguin mat leat biddjon dán plána čuovvoleapmái ja doaimma iežas rámmaiguin. Joatkkaskuvllaid várás álggahuvvo prošeakta SAFYL 2007-2009, mii galgá integreret sámi kulturmáhtu fága- ja fitnooahpahussii. Dán suorggi kursadárbbut oktiiheivehuvvojit dán prošeavtta ektui ovttas oahpahusetáhta prošeaktajođiheddjiin. <em type="bold">7.3.4 Fylkkadikki sámepolitihkalaš fáddábeaivvit </em>Sámedikki ja Romssa fylkkasuohkana ovttasbargošiehtadusa ektui galgá čađahuvvot uhcimusat okta fáddábeaivi Sámedikki birra ja sámepolitihka birra fylkkadikki várás juohke fylkkadiggeáigodagas. Fáddábeaivi sámi áššiid birra addá politihkkariidda vejolašvuođa ságaskuššat sámi gažaldagaid vuđoleappot ja viidát go ovttaskas áššiid meannudeami oktavuođas sáhttá. Dákkár fáddábeaivi čađahuvvo álgovuolggalaččat juohke áigodaga álggus ja dákkár fáddábeaivvi berret plánet ovttas Sámedikkiin. </p>
<p type="listitem">Go konstituere ođđa fylkkadikki lea deaŧalaš oahpahit fylkkadikki ođđa  politihkkariidda áigeguovdilis sámi gažaldagaid birra.  Doaibmabijuid máksit fylkkadikki/politihkaroahpu dábálaš bušeahta badjel.    7.3.5 Hospiteren Sámedikkis  Sámedikki ja Romssa fylkkasuohkana ovttasbargošiehtadus addá bargiide  vejolašvuođa hospiteret Sámedikkis. Hospiteren bistá dábálaččat 8 vahkku, muhto  sáhttá leat oanehat ja guhkit. Sihke doaimma jođiheaddji ja bargi ieš sáhttiba evttohit  dákkár hospiterema.  Ortnet galgá leat heivehuvvon ja goappašat bealit ja ieš bargi galget dohkkehit  ortnega. Bálkká ja eará goluid máksá bistevaš bargoaddi. Sámedikkis leat kantursajit  máŋgga sajis riikkas ja váldohálddahus lea Kárášjogas. Sámediggi veahkeha háhkat  orrunsaji.    7.4 Galben ja nammaaddin  Buot fylkkasuohkana visttit/huksehusat galget galbejuvvot dárogillii ja sámegillii.  Váldogalben guoská buot visttiide. Muhtin doaimmaide/visttiide guoská viidát galben  (gč. kap. 7.4.1 - 7.4.3).  Sámegillii galben lea deaŧalaš doaibmabidju mii oainnusin dahká sámelága giellanjuolggadusaid ulbmila, mii lea seailluhit ja nannet sámegiela dakko bokte ahte  geavahit giela almmolaš oktavuođain.  Huksen- ja opmodatguovddáš oktiiheiveha ovttasráđiid giellakonsuleanttain  sámegielgalbemiid oažžun dihte oktilaš nammaaddima, rivttes čállinvuogi ja oktilaš  galbageavaheami.  Galbengolut galget leat mielde ođđa visttiid huksengoluin ja ođasmahttingoluin.  Sámegielgalbbat galget leat gárvásat oktanaga daid eará galbbaiguin.  Sámegielgalbengolut máksojit guovttegielalašvuođaruđaiguin. Dáid ruđaid hálddaša  diehtojuohkinguovddáš. Doaimmaid dárbbut dieđihuvvojit guovttegielalašvuođaruđaid  jahkásaš ohcamušaid oktavuođas (gč. kap. 5.4). Go ođđasit hukse/ođasmahttá  dahkko dat jotkkolaččat.  Sámegielgalbema dilli ođđajagimánu 1. b. 2007 boahtá ovdan tabeallas mii lea  vulobealde.  Váldonjuolggadussan galgá buot fylkkasuohkana huksehusain ja doaimmain leat  sámegielnamma. Doaimmat main juo lea sámegielnamma leat ožžon dohkkehuvvot  nama ovttasráđiid Sámedikkiin.    7.4.1 Sámegielnamahusat ja sámegielgalben guovddášhálddahusas  Čuovvovaš nammabidjan ja galben galgá čađahuvvot dárogillii ja sámegillii  guovddášhálddahusas/Fylkkaviesus3 :</p>
<p type="listitem">Olggobeale galben</p>
<p type="listitem">Sisamanahaga/váldouvssa galben</p>
<p type="listitem">Heaissaid galben</p>
<p type="listitem">Etáhtaid/guovddážiid sisamanahagaid galben</p>
<p type="listitem">Kanturuvssaid galben dárbbuid mielde (čielggaduvvo etáhtahoavddain)</p>
<p type="listitem">Dilli ođđajagimánu 1. b. 2007:</p>
<p type="listitem">Ráissa joatkkaskuvla</p>
<p type="listitem">Vågsfjord joatkkaskuvla, Skániid ossodat</p>
<p>Muđui mearridit skuvllat ieža (rektor) galbendárbbuid, váldogalbba lassin. Fylkkasuohkan háliida dahkat eanet go sámelága vuollerádjenjuolggadusat gáibidit. <em type="italic">Dilli ođđajagimánu 1. b. 2007: </em></p>
<p type="listitem">Fylkkadiggi lea áššis 08/07 – Lulli-Romssa ja Gaska-Romssa guovllu skuvllaid  namma, mearridan čuovvovaš namahusa daid <span type="quote">“ođđa”</span> skuvllaide:</p>
<p type="listitem">Vågsfjord joatkkaskuvla</p>
<p type="listitem">Skánit – Heggen</p>
<p type="listitem">Sis-Romssa joatkkaskuvla</p>
<p>Høgtun – Bardufoss – Vuotnasiida</p>
<p type="listitem">Dáid skuvllaid háliidat sámegillii galbet nu johtilit go sámegielnamahus lea čielggas  (2007).  Fylkkadiggi lea maiddái eaktudan ahte čuovvovaš skuvllat  časkojit oktii:</p>
<p type="listitem">Romssa Maritiima skuvla ja Breivika joatkkaskuvla</p>
<p type="listitem">Ráissa joatkkaskuvla ja Skiervvá joatkkaskuvla</p>
<p type="listitem">Sálašvákki joatkkaskuvla ja Gárgána joatkkaskuvla</p>
<p>Dáid skuvllaid háliidat sámegillii galbet go fylkkadikki dohkkeha čađaheami/mearrida ođđa namahusa. <em type="bold">7.4.3 Sámegielanamahusat ja sámegielgalben bátnedivššohagain </em>Buot Romssa fylkka bátnedivššohagain galgá leat sámegielnamahus lassin dárogielnamahussii. Jus časkit bátnedivššohagaid oktii galgá ođđa namahus dohkkehuvvot oktanaga dárogillii ja sámegillii. Buot Romssa fylkka bátnedivssohagat galbejuvvojit dárogillii ja sámegillii olggobealde (váldogalba). Dálošvákki bátnedivššohat galgá njuolggadusaid mielde galbet buot sámegillii. Muđui mearridit bátnedivššohagat ieža (divššohaga jođiheaddji) galbendárbbuid, váldogalbba lassin. Fylkkasuohkan háliida dahkat eanet go sámelága vuollerádjenjuolggadusat gáibidit. <em type="italic">Dilli ođđa jagimánu 1. b. 2007: </em><em type="bold">doaimmaide </em></p>
<p>Máŋgga sajis Romssas leat anus sámegiel namat njálmmálaš oktavuođain. Sámegiela oainnusin dahkan daguha ahte atnigoahtit sámegielnamaid maiddái čálalaš hámis. Báikkiin main lea mearriduvvon almmolaš namma sámegillii, gč. báikenammalága, galgá sámegielnamma geavahuvvot áššemeannudeamis, gihppagiin, kárttain jnv. Oažžut čielggadit čállinvuogi sáhttá Romssa fylkkasuohkan čuoččaldahttit nammaášši báikenammalága mielde sajiin Romssas gos lea sámegielbáikenamma anus. Ovttasbargošiehtadusas Sámedikkiin lea mearriduvvon ahte bealit áigot oččodit eanet sámegiel báikenamaid normerejuvvot, mearriduvvot ja geavahuvvot almmolaš oktavuođain. <em type="bold">7.5.1 Dieđáhusat ja almmuhusat </em>Sámelága giellanjuolggadusat gáibidit dieđahusaid sámegillii. Sámelága giellanjuolggadusat leat vuollerádjenjuolggadusat ja Romssa fylkkasuohkanis lea čuovvovaš geavatlaš vuohki mii ain galgá doaibmat: </p>
<p>Buot dieđáhusat/almmuhusat Romssa fylkkasuohkanis galgat maiddái almmuhuvvot sámegiel aviissas. Diehtojuohkinguovddaš lea dahkan šiehtadusa Nordlys-aviissain ahte buot almmuhusat aviissas galget automáhtalaččat jorgaluvvot sámegillii ja biddjot sámegiel aviisii. Dán šiehtadusa goluid hálddaša diehtojuohkinguovddáš ja dat máksojit guovttegielalašvuođaruđaiguin. Etáhtat/doaimmat mat bidjet dieđáhusaid/almmuhusaid mat eai almmuhuvvo Nordlys-aviissas, fertejit ieža ordnet sámegiel jorgaleami ja almmuhit sámegiel aviissas. Goluid gokčá eaŋkil etáhtta/doaibma. Sáhttá ohcat ruhtademiid gč. kap. 5.4. Sámi giellakonsuleanta sáhttá veahkehit jorgalemiin ja addit listtu áigeguovdilis sámegiel aviissain. <em type="bold">7.5.2 Lágat/Njuolggadusat/Skovit </em>Sámelága giellanjuolggadusat gáibidit ahte lágat, njuolggadusat ja skovit jorgaluvvojit sámegillii. Giellanjuolggadusat leat vuollerádjenjuolggadusat ja fylkkasuohkan lea ráhkadan čuovvovaš geavatlaš vuogi mii ain galgá doaibmat: Buot njuolggadusat ja skovit maid fylkkasuohkan ieš lea ráhkadan ja mat leat oaivvilduvvon álbmogii/geavaheddjiide/ohcciide galget jorgaluvvot sámegillii ja gávdnot sámegillii. Jus čálus gávdno min neahttasiidduin dárogillii, galgá sullasaš čálus leat olámuttos maiddái sámegillii. Njuolggadusat ja skovit mat leat siskkáldas anus fylkkasuohkana organisašuvnnas galget árvvoštallot dárbbuid mielde juohke áidna oktavuođas. Omd. leat jorgalan sámegillii Romssa fylkkasuohkana bargiid virgelohpenjuolggadusaid, fylkkaviesu buollinsuodjalusnjuolggadusaid ja levgennjuolggadusaid. Juohke eaŋkil etáhtas/doaimmas lea ovddasvástádus dán ollašuhttit. Sáhttibehtet váldit oktavuođa giellakonsuleanttain go dárbbašehpet jorgalanveahki. Golut jorgaleddjiide ja prentemiidda mákset doaimmat mat leat geavahan jorgaleaddji. Lea vejolaš ohcat ruhtademiid gč. kap. 5.4. <em type="bold">7.5.3 Bajimusas reivviin, gráfalaš iešláhki, reivedoavnnjit jnv. </em>Lea lága bokte mearriduvvon ahte Romssa fylkkas lea namma guovtti gillii, ja dát mearkkaša ahte Romssa fylkkasuohkana gráfalaš iešláhki, reivedoavnnjit jnv. galget leat guovtti gillii. Gráfalaš iešláhki lea juo geavahusas. Ii leat lohpi geavahit fylkkasuohkana gráfalaš iešlági mas lea dušše dárogiel namahus, vaikko dat ii leat juohke oktavuođas njuolgut sámi dilálašvuhtii. Romssa fylkkasuohkan dáhttu ahte ovttasbargoguoimmit oainnusin dahkat ja geavahit fylkka sámegielnama. Fylkkasuohkana doaimmat main lea dohkkehuvvon dárogiel ja sámegiel namma galget geavahit almmolaš nama guovtti gillii buot oktavuođain. Dat mearkkaša gráfalaš iešlágis, reivviid bajimusas, reivedovnnjiin, almmuhusain jnv. Sáhttá ohcat gokčat lassigoluid mat čuvvot das ahte almmolaš namma lea guovtti gillii gč. kap. 5.4. <em type="bold">7.5.4 Plánat/gihppagat/deaddileamit </em>Álgovuolggalaččat galget buot dieđut fylkkasuohkanis main leat stuorra mearkkašupmi oppa álbmogii, dás maiddái sámi álbmogii, leat sihke dárogillii ja sámegillii. Buot fylkkasuohkana váldoplánat, dás fylkkadiggedieđáhusat, fylkkaplána ja Romssa guovllolaš ovddidanprográmma, galget leat sihke dárogillii ja sámegillii. Oahppokataloga ja guovddáš gihppagat joatkkaskuvllaid várás galget leat sihke dárogillii ja sámegillii. Doarjjaortnegiid bagadusat maid fylkkasuohkan hálddaša galget leat sihke dárogillii ja sámegillii. Muđui galgá juohke eaŋkil oktavuođas árvvoštallat suorgeoasseplánaid ja uhcit ráddjejuvvon plánaid, gihppagiid ja deaddilemiid. Giellakonsuleanta sáhttá veahkkin bagadit. Plánaid, gihppagiid ja deaddilemiid sámegielveršuvnnat galget leat seamma hámis go dárogielveršuvnnat. Juohke oktavuođas árvvoštallojuvvo galgá go sámegielveršuvdna leat sierra oassi vai ii. Goluid sámegielveršuvdnii gokčá ovddasvástideaddji doaibma. Leat vejolaš ohcat gokčat goluid gč. kap. 5.4. <em type="bold">7.5.5 Interneahtta </em>Fylkkasuohkana almmolaš neahttasiidduin, ja eará neahttasiidduin maid fylkkasuohkan jođiha, galgá leat vejolaš válljet sámegiela. Buot neahttabáikkit galget láhčit dili geavahit sámegielbustávaid, gč. kap. 7.7.1. Váldonjuolggadussan galget buot bistevaš dieđut leat olámuttos sámegillii. Buot preassedieđáhusat galget leat olámuttos sámegillii. Eará ođasáššiid ektui árvvoštallojuvvo áššis áššái galget go jorgaluvvot sámegillii vai eai. Lea ieš ášši mii mearrida galgá go jorgalit sámegillii, eaige vuogasvuođadeasttat nugo áiggit dahje golut. Goluid sámegiel siidduide gokčá ovddasvástideaddji doaibma. Leat vejolaš ohcat gokčat goluid gč. kap. 5.4. Giellakonsuleanta sáhttá veahkehit jorgalemiin. Stuorát jorgalanbargguid fertet sáddet olggobeale jorgaleaddjái. Romssa fylkkasuohkan vuoruha mánáid ja nuoraid ja Romssa fylkkasuohkanis lea sámegiel neahttabáiki mánáide ja nuoraide: www.nuorraromssas.no Neahttabáiki galgá árvvoštallojuvvot 2007:s. 7.6 Áššemeannudeapmi ja čoahkkingiella Romssa fylkkasuohkan áššemeannuda dárogillii. Ii leat realisttalaš ahte áššemeannudeapmi galgá leat sámegillii vuos guhkes áigái. Ii leat maiddái áigeguovdilis ášši jorgalit áššebáhpáriid dahje áššebeavdegirjjiid sámegillii, daiguin resurssaiguin mat mis dál leat. Daid vátna resurssaid leat buoret geavahit eará ulbmiliidda. Reivet mat bohtet sisa ja maid sáddet olggos gč. kap. 7.6.1. </p>
<p>Čoahkkingiella lea dábálaččat dárogiella. Fylkkasuohkana jahkásaš sámekonferánssas ja eará čoahkkimiin/konferánssain main leat sámi vuolggasadji dahje ulbmiljoavku, galgat dábálaččat láhčit dili geavahit sámegiela. Sámegieldárogiel simultandulkon lea buoremus molssaeaktu. Fylkkadiggemiellahtut, dahje politihkalaš lávdegottiid miellahtut maid fylkkadiggi dahje fylkkaráđđi lea nammadan galget sáhttit geavahit sámegiela čoahkkingiellan. Dábálaččat ferte dieđihit ovddalgihtii, nu ahte dárbbašlaš dulkonbálvalus lea olámuttos daidda geat eai ádde sámegiela. <em type="bold">7.6.1 Reivvet mat bohtet sisa ja maid sáddet olggos </em>Sii guđet sámegillii váldet oktavuođa čálalaččat guovllolaš almmolaš orgánain mii lea sámegiela hálddašanguovllus, lea § 3-3 nuppi lađđasa mielde vuoigatvuohta oažžut vástádusa sámegillii. Lea maid buorre hálddahusdáhpi ahte reivvet vástiduvvojit dan gillii masa leat čállon. Fertet ráhkadit rutiinnaid mo meannudit ja journalii čállit reivviid mat bohtet sámegillii dahje guovtti gillii, vai oidno ahte reive leat boahtán sámegillii dahje guovtti gillii. Dát lea dokumeantaguovddáža ovddasvástádus. Romssa fylkkasuohkan áiggošii čađahit čuovvovaš ortnega go lea sáhka sámegiel reivviin: 1. Reivvet mat bohtet sámegillii galget vástiduvvot sámegillii ja dárogillii. 2. Reivvet mat bohtet dárogillii ja sámegillii, galget vástiduvvot goappašiid gillii. 3. Reivviid maid sáddet olggos, nugo čoahkkingohččumat jnv. sámi organisašuvnnaide ja ásahusaide, ja hálddašanguovllu suohkaniidda, galget dábálaččat leat sihke dárogillii ja sámegillii. 7.7. IT-vuogádagat ja sámegiel čálamearkkat Láhčin dihte sámelága giellanjuolggadusaid, báikenammalága ja ođđa nammalága čuovvoleami gáibáduvvo ahte buot Romssa fylkkasuohkana IT-vuogádagat sáhttet gieđahallat sámegiel čálamearkkaid. Dát lea vuogádateaiggáda ovddasvástádus. Juohke áidna dihtorvuogádaga vuogádateaiggát galgá ráhkadit rávagirjji mo gieđahallat sámegiel čálamearkkaid guoskevaš vuogádagas. Buot ođđa IT-vuogádagat maid háhkat 2007 rájes galget sáhttit gieđahallat sámegiel čálamearkkaid. Boarráset vuogádagaid ektui galgá dán bidjat gáibádussan go ođasmahttá ođđa veršuvdnii. Evttohuvvo sisafievrridit ISO/IEC 10646, maid UTF-8 ovddasta, standárda čálamearkkačoahkkekodan neahttasiidduid teakstalhápmedieđuid ektui, almmolaš registeriid ektui ja eará teakstalonohallamiid ektui ja dieđuid seailluheami ektui. Evttohus doarju buot čálamearkačohkiid mat geavahuvvojit álbmotlaš oktavuođain, maiddái sámegielas. Dasa lassin doarju dát evttohus buot riikkaidgaskasaš čálamearkačohkiid mat leat ISO/IEC 10646-vuogádagas. Evttohus doarju dán láhkai erenoamáš gáibádusa maid eNorga 2009 ja Stuorradiggedieđáhusas Nr. 17 – 2006/07 (IKT-dieđahus) leat addán das ahte galgá leat okta standárda mii sisttisdoallá buot álbmotlaš giellajoavkkuid. <em type="bold">7.7.1 SamIT ja sámegiel čálamearkačoahkki </em>Dahkan dihte álkibun almmolaš doaimmaide atnigoahtit sámegiel čálamearkačoahki, ásahii Gielda- ja guovlodepartemeanta 2003 sámegiel čálamearkačoahki ja IT gealbovuođu. Vuođu formálalaš namma lea <span type="quote">“samIT – Gealbu sámegielas ja IT:s.”</span> samIT hálddašanovddasvástádus lea ođđajagimánu 1. b. 2006 rájes Bargo- ja searvadahttindepartemeanttas. Standard Norge doaimmaha gealbovuođu Bargo- ja searvadahttindepartemeantta ovddas. Buot almmolaš doaimmat sáhttet váldit oktavuođa samIT:in oažžun dihte veahki. www.samit.no gávdnojit dábálaš dieđut sámegielčálamearkačoahki birra jnv., čujuhusat lágaide ja láhkaásahusaide ja teknalaš dieđut almmuhemiid birra sámegillii ja eará deaŧalaš dieđut sámegielaid birra. Giellakonsuleanta sáhttá maiddái veahkehit ovttas IT-guovddážiin. <em type="bold">8. Váidinortnet </em>Vai váidinvejolašvuohta sámelága giellanjuolggadusaid ektui galgá šaddat duohtan, galget buot fylkkasuohkana doaimmain leat čielga čállosat váidinvejolašvuođa birra, ovttas váidinskoviin. Diekkár diehtu/skovvi galgá leat olámuttos fylkkasuohkana neahttasiidduin. Diehtojuohkinguovddažis lea ovddasvástádus ráhkadit ja ođasmahttit čállosiid. Fylkkamánni lea váidinásahus go váidda guoská fylkkasuohkana doaimmaide. </p>
<p>Mildosat</p>
<p><em type="bold">Mielddus 1 </em></p>
<p><em type="bold">Kapihttal 3. Sámegiella </em>. <em type="bold">§ 3-1. </em><em type="italic">Definišuvnnat </em></p>
<p>Dán kapihttalis galget čuovvuvaš definišuvnnat gustot: 1. Sámegiela hálddašanguovlluin oaivvilduvvo Kárášjoga, Guovdageainnu, Unjárgga, Porsáŋggu, Deanu ja Gáivuona gielddat 2. Almmolaš orgánain oaivvilduvvo juohke stáhta ja gieldda orgána. 3. Báikkálaš almmolaš orgánain hálddašanguovllus oaivvilduvvo juohke gieldda,fylkkagieldda ja stáhta orgána mas lea bálvalanviidodahkan olles gielda dahje oassi gielddas sámegiela hálddašanguovllus. 4. Guovllu almmolaš orgánain hálddašanguovllus oaivvilduvvo juohke fylkkagieldda ja stáhta orgána mas leat bálvalanviidodahkan ollásit dahje muhtun muddui gielddat sámegiela hálddašanguovllus, muhto mii goitge ii leat riikkaviidosaš.</p>
<p>Lasihuvvon lága bokte juovlamánu 21. b. 1990 nr. 78. <em type="bold">§ 3-2. </em><em type="italic">Láhkaásahusaid jorgaleapmi. Dieđáhusat ja skovit </em></p>
<p>Lágat ja láhkaásahusat maidda oppa dahje oassi sámi álbmogis lea erenoamáš beroštupmi, galget jorgaluvvot sámegillii.</p>
<p>Dieđáhusat almmolaš orgánain mat galget olles dahje osiide álbmogishálddašanguovllus, galget leat sihke sámegillii ja dárogillii.</p>
<p>Skoviid maid galgá atnit báikkalaš dahje guovllu almmolaš orgánaide hálddašanguovllus galget leat sihke sámegillii ja dárogillii. Gonagas addá dárkilet njuolggadusaid dán mearrádusa fápmuibidjamis.</p>
<p>Lasihuvvon lága bokte juovlamánu 21. b. 1990 nr. 78. <em type="bold">§ 3-3. </em><em type="italic">Vuoigatvuohta oažžut vástádusa sámegillii </em></p>
<p>Sus gii sámegillii váldá oktavuođa báikkálaš almmolaš orgánain mii lea hálddašanguovllus, lea vuoigatvuohta oažžut vástádusa sámegillii. Dát ii dattetge gusto go njálmmálaččat váldojuvvo oktavuohta virgeolbmuin guhte lea doaibmamin eará sajis go orgána kantovrras.</p>
<p>Sus gii čálalaččat váldá oktavuođa guovllu almmolaš orgánain mii lea hálddašanguovllus, lea vuoigatvuohta oažžut vástádusa čálalaččat sámegillii. Gonagas sáhttá erenoamáš dáhpáhusain čoavdit dihto guovllu almmolaš orgánaid dán gáibádusas.</p>
<p>Lasihuvvon lága bokte juovlamánu 21. b. 1990 nr. 78 ( biddjojuvvui fápmui ođđajagimánu 1. b. 1993). <em type="bold">§ 3-4. </em><em type="italic">Viiddiduvvon vuoigatvuohta atnit sámegiela riekteásahusas </em></p>
<p>Duopmostuoluid várás main lea ámmátbiire mii ollásit dahje muhtun muddui gokčá hálddašanguovllu, gustojit lassin čuovvovaš njuolggadusat sámegiela anu birra: 1. Juohkehaččas lea vuoigatvuohta sámegillii ovddidit proseassačállosiid oktan čuvvosiiguin, čálalaš duođaštusaid dahje eará čálalaš oktavuohtaváldimiid sámegillii. Jos duopmostuollu áigu vuostebealláigaskkustit oktavuohtaváldimiid, de doaimmaha daid jorgaleami dárogillii. Jorgaleamis lea vejolaš vealtat jus vuostebeallimiehtá dasa. 2. Juohkehaččas lea vuoigatvuohta njálmmálaččat č váldit oktavuođa duopmostuoluin jos diggelágat addet vejolašvuođa váldit oktavuođa njálmmálaččat dan sajis go čálalaččat. Jos duopmostuollu lea geatnegahttojuvvon čállit oktavuođaváldima, de sáhttá olmmoš, gii váldá oktavuođa, gáibidit ahte čállojuvvo sámegillii. Dákkár gáibádus ii rihko mange áigemeari.</p>
<p>Ovtteža nubbi ja goalmmát čuokkis gustojit seamma láhkái. 3. Juohkehaččas lea vuoigatvuohta sámástit dikkiin. Jos muhtun guhte ii máhte sámegiela, lea šiehtadallamiin mielde, de adnojuvvo dulka gean diggi lea nammadan dahje dohkkehan. 4. Go áššái gulli bealli dan sihtá, de sáhttá rievtti ovdaolmmoš mearridit ahte šiehtadallangiella lea sámegiella. Golmmeža nubbi čuokkis gusto seamma láhkái. 5. Jos sámegiella lea šiehtadallangiella, de sáhttá rievtti ovdaolmmoš mearridit ahte maiddái diggegirjáige čállojuvvo sámegillii. Duopmostuollu doaimmaha jorgaleami dárogillii. 6. Duopmostuollu bearráigeahččá ahte diggegirjjit mat leat čállojuvvon dárogillii, jorgaluvvojit sámegillii go áššái gulli bealli nu gáibida. Dákkár gáibádus ii rihko mange áigemeari.</p>
<p>Politiija- ja sivahallaneiseválddi várás mas lea bálvalanbiire mii ollásit dahje muhtun muddui gokčá hálddašanguovllu, gustojit lassin čuovvovaš njuolggadusat sámegiela anu birra: 1. Juohkehaččas lea vuoigatvuohta sámástit dutkkahaladettiinis orgána kantovrras. 2. Juohkehaččas lea vuoigatvuohta sámástit njálmmálaš váidima ja duopmováidaleami oktavuođas.</p>
<p>Romssa ja Finnmárkku vearrodahkoeastadanásahusaid várás gustojit lassin čuovvovaš njuolggadusat sámegiela anu birra: 1. 3-5 § gusto seamma láhkái giddagasas čohkkájeddjiid várás. 2. Giddagasas čohkkájeddjiin lea vuoigatvuohta sámástit gaskaneaset ja lagamuččaideasetguin. 3. Giddagasas čohkkájeddjiin lea vuoigatvuohta sámegillii ovddidit njálmmálaš duopmováidalusa giddagasbáikki eiseváldái.</p>
<p>Lasihuvvon lága bokte juovlamánu 21. b. 1990 nr. 78, rievdaduvvon lága bokte geassemánu 20. b. 2003 nr. 45 (fámus suoidnemánu 1. b. 2003 geassemánu 20. b. 2003 nr. 712 res. mielde). <em type="bold">§ 3-5. </em><em type="italic">Viiddiduvvon vuoigatvuohta atnit sámegiela dearvvasvuođa- ja sosiálasuorggis </em></p>
<p>Sus guhte háliida sámegiela atnit suodjalan dihtii beroštumiidis báikkálaš ja guovlulaš almmolaš dearvvasvuođa- ja sosiálalágádusain, lea vuoigatvuohta oažžut bálvalusa sámegillii.</p>
<p>Lasihuvvon lága bokte juovlamánu 21. b. 1990 nr. 78. <em type="bold">§ 3-6. </em><em type="italic">Ovttaskas olbmui girkobálvalusat </em></p>
<p>Juohkehaččas lea vuoigatvuohta sámegillii oažžut oktagaslaš girkobálvalusaid Norgga girku searvegottiin hálddašanguovllus.</p>
<p>Lasihuvvon lága bokte juovlamánu 21. b. 1990 nr. 78. <em type="bold">§ 3-7. </em><em type="italic">Vuoigatvuohta oahppovirgelohpái </em></p>
<p>Sis guđet barget báikkálaš dahje guovllu almmolaš orgánas mii lea hálddašanguovllus, lea vuoigatvuohta oažžut bálkáhuvvon virgelobi háhkan dihtii alcceseaset sámegielmáhtu go orgána dárbbaša dakkár máhtu. Lea vejolaš mearridit ahte vuoigatvuohta geatnegahttá bargi joatkit orgánas bargat dihto áiggi maŋŋá oahpu. Gonagas mearrida dárkileabbo njuolggadusaid dáid mearrádusaid čađaheami birra.</p>
<p>Lasihuvvon lága bokte juolamánu 21. b. 1990 nr. 78. <em type="bold">§ 3-8. </em><em type="italic">Vuoigatvuohta oažžut oahpu sámegielas </em></p>
<p>Juohkehaččas lea vuoigatvuohta oažžut oahpu sámegielas. Gonagas sáhttá addit dárkileabbo njuolggadusaid dán mearrádusa čađaheami birra.</p>
<p>Vuođđoskuvlla ja joatkkaskuvlla sámegiela ja sámegillii oahpaheami várás gustojit dat njuolggadusat mat leat vuođđoskuvlalágas ja joatkkaoahpahuslágas (oahpahuslágas), ja dat njuolggadusat mat leat daidda lágaide lassin.</p>
<p>Lasihuvvon lága bokte juovlamánu 21. b. 1990 nr. 78. Rievdaduvvon lága bokte suoidnemánu 17. b. 1998 nr. 61 (biddjojuvvui fápmui borgemánu 1. b.1999 skábmamánu 27. b. 1998 nr. 1096 res. mielde). <em type="bold">§ 3-9. </em><em type="italic">Sámegiella gieldda hálddahusas </em></p>
<p>Gielddastivra sáhttá mearridit ahte sámegiella galgá leat dássálagaid dárogielain olles dahje muhtin osiin gieldda hálddahusas.</p>
<p>Lasihuvvon lága bokte juovlamánu 21. b. 1990 nr. 78. <em type="bold">§ 3-10. </em><em type="italic">Njuolggadusaid doaibmaguovllu viiddideapmi </em></p>
<p>Gonagas sáhttá mearridit ahte dán kapihttala mearrádusat mat leat ráddjejuvvon hálddašanguovllu báikkálaš dahje guovlulaš almmolaš orgánaide, galget ollásit dahje muhtun muddui gustot maiddái earáge almmolaš orgánaide dahje priváhta riektesubjeakta go dat mearridit stáhta dahje gieldda beales.</p>
<p>Lasihuvvon lága bokte juovlamánu 21. b. 1990 nr. 78. <em type="bold">§ 3-11. </em><em type="italic">Váidin </em></p>
<p>Jos almmolaš orgána ii čuovo dán kapihttala mearrádusaid, de sáhttá son geasa ášši njuolga guoská, váidit dan orgánii mii lea dasttá bajábealde dan orgána masa váidda guoska. Fylkkamánni lea dat ásahus masa váidojuvvo go váidda guoská gieldda dahje fylkkagieldda orgánii.</p>
<p>Maiddái riikkaviidosaš sámi organisašuvnnain ja riikkaviidosaš almmolaš orgánain main leat doaimmat main lea erenoamaš mearkkašupmi oppa sámi álbmogii dahje osiide sámi álbmogis, lea vuoigatvuohta váidit dakkár áššiin. Nu lea maiddái áššiin mat eai čuoze njulgestaga ovttaskas olbmui.</p>
<p>Lasihuvvon lága bokte juovlamánu 21. b. 1990 nr. 78. <em type="bold">§ 3-12. </em><em type="italic">Sámi giellabarggu organiseren </em></p>
<p>Sámediggi galgá suodjalit ja ovddidit sámegiela Norggas.</p>
<p>Sámediggi dieđiha juohke njealját jagi Gonagassii mo sámegiela dilli lea Norggas.</p>
<p>Lasihuvvon lága bokte juovlamánu 21. b. 1990 nr. 78, rievdaduvvon lága bokte juovlamánu 13. b. 2002 nr. 81 (biddjojuvvui fápmui ođđajagimánu 1. b. 2003juovlamánu 13. b. 2002 nr. 1394 res. mielde).</p>
</body></document>
