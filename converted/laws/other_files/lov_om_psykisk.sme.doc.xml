<document xml:lang="sme" id="no_id">
  <header>
    <title>Psykihkalaš dearvvađvuođasuodjalusa ásahan- ja čađahanláhka (psykihkalaš dearvvašvuođasuodjalanláhka)</title>
    <genre code="laws"/>
    <author>
      <unknown/>
    </author>
    <translator>
      <unknown/>
    </translator>
    <translated_from xml:lang="nob"/>
    <year>2005</year>
    <wordcount>12076</wordcount>
    <conversion_status type="standard"/>
    <availability>
      <free/>
    </availability>
    <submitter name="Børre Gaup" email="borre.gaup@samediggi.no"/>
    <multilingual>
      <language xml:lang="nob"/>
    </multilingual>
    <metadata>
      <uncomplete/>
    </metadata>
    <version>XSLtemplate Revision 1.8; file-specific xsl  $Revision: 1.7 $; common.xsl  $Revision: 154948 $; </version>
  </header>
  <body>
    <p xml:lang="nob">BEAIVI: LÁHKA-1999-07-02-62</p>
    <p>DEPARTEMEANTA: DFD (Dearvvašvuođa- ja fuolahusdepartemeanta)</p>
    <p xml:lang="nob">FÁPMUI BOAHTÁN: 2001-01-01, 2001-07-01, 2002-01-01</p>
    <p>RIEVDADUVVON-MAŊIMUSAT: LÁHKA-2003-08-29-87 2003-09-01 rájes</p>
    <p xml:lang="nob">RIEVDADA:</p>
    <p>OANEHIS BAJILČÁLA: Mielladearvvašvuođadikšunláhka - mdrvdl.</p>
    <p>
      <em type="bold">Mielladearvvašvuođadivššu ásahan- ja čađahanláhka (mielladearvvašvuođadikšunláhka). </em>
    </p>
    <p>Vrd. <em type="italic">ovddit </em>lága cuoŋománu 28. b. 1961 nr. 2. </p>
    <p>
      <em type="bold">1. kapihtal. Oppalaš mearrádusat </em>
    </p>
    <p>
      <em type="bold">§ 1-1. </em>
      <em type="bold">Ulbmil </em>
    </p>
    <p>Dán lága ulbmil lea sihkkarastit ahte mielladearvvašvuođadivššu ásahit ja čađahit dohkálaččat ja vuođđoriektesihkkarvuođaprinsihpaid mielde. Ulbmil lea maid sihkkarastit, ahte lágas čilgejuvvon doaimmat vuođđuduvvet divššohasaid dárbbuide ja olmmošárvvu gudnejahttimii. </p>
    <p>
      <em type="bold">§ 1-2. </em>
      <em type="bold">Mielladearvvašvuođadikšu </em>
    </p>
    <p>Mielladearvvašvuođadivššuin oaivvildit dan, go spesialistadearvvašvuođabálvalusaid olis iskkadit ja dálkkodit olbmuid miellaváttuid geažil, ja maiddái divššu ja fuolaheami, mii dan oktavuođas gáibiduvvo.</p>
    <p>Bákkolaš mielladearvvašvuođadivššuin oaivvildit dakkár iskkademiid ja dálkkodemiid, divššu ja fuolaheami, mii vuosttaš lađđasis lea máinnašuvvon, go divššohas ii leat dasa miehtan.</p>
    <p>
      <em type="bold">§ 1-3. </em>
      <em type="bold">Oapmahaččat, lagamuččat ja almmolaš eiseválddit </em>
    </p>
    <p>Olbmo oapmahaččat leat beallalaš, registrerejuvvon guimmeš, olmmoš, geainna son ássá ovttas náittusdili dahje guimmešvuođalágan dilis, válddálaš mánát, váhnemat dahje dat geas lea váhnenovddasvástádus, válddálaš oappážagat, áhkut ja ádját, ovddasteaddji dahje veahkkeovddasteaddji.</p>
    <p>Lagamuš lea vuosttaš lađđasis namuhuvvon oapmahaš, gean olmmoš almmuha iežas lagamužžan. Jus lagamuš ii leat almmuhuvvon, de lagamuš lea oapmahaččain dat, geainna olbmos lea bistevaš ja jotkkolaš oktavuohta, dattetge nu, ahte váldet vuhtii vuosttaš lađđasis namuhuvvon ortnega.</p>
    <p>§§ 3-5, 3-6 ja 3-7 oktavuođas lea lagamuš oapmahaččain dat, geainna olbmos eanemusat lea bistevaš ja jotkkolaš oktavuohta. Vuosttaš lađđasa ortnet váldojuvvo vuhtii, muhto ovttasássan ferte leat bistán unnimusat guokte jagi, ovdalgo ovttasássi sáhttá leat lagamuš §§ 3-5, 3-6 ja 3-7 vuođul.</p>
    <p>Almmolaš eiseváldin áddejit dán lágas gielddadoaktára dahje su sadjásačča, sosiálabálvalusa, politiija dahje rihkusfuolahusa.</p>
    <p>Gonagas sáhttá addit láhkaásahusaid dan hárrái, gean sáhttá atnit oapmahažžan, lagamužžan ja almmolaš eiseváldin, ja maiddái dan hárrái mo sii dán lága vuođul geavahit gelbbolašvuođaset.</p>
    <p>Rievdaduvvon geassemánu 20. b. 2003 lágain nr. 45 (fápmui boahtán suoidnemánu 1. b. 2003 res. vuođul geassemánu 20. b. 2003 nr. 712).</p>
    <p>
      <em type="bold">§ 1-4. </em>
      <em type="bold">Fágalaš ovddasvástideaddji, gii dahká mearrádusa </em>
      <em type="bold">id </em>
    </p>
    <p>Njunušdoavttir lea fágalaš ovddasvástideaddji, gii dahká mearrádusaid ja mearrida lagabui meroštallojuvvon doaimmaid dán lága vuođul.</p>
    <p>Gonagas sáhttá addit láhkaásahusaid dan hárrái, geas lea fágalaš vástu vuosttaš lađđasa vuođul, ja mo su válddi sáhttá sirdit earáide. Gonagas sáhttá láhkaásahusain spiehkastit vuosttaš lađđasis.</p>
    <p>
      <em type="bold">§ 1-5. </em>
      <em type="bold">Oktavuohta divššohasvuoigatvuođaláhkii </em>
    </p>
    <p>Go ásahit ja čađahit mielladearvvašvuođadivššu, divššohasvuoigatvuođaláhka gusto nu guhkás go heive. Divššohasvuoigatvuođalága 4. kapihtal gusto dušše daidda oktavuođaide, go dán lágas mearriduvvo nu.</p>
    <p>
      <em type="bold">§ 1-6. </em>
      <em type="bold">Oktavuohta hálddašanláhkii </em>
    </p>
    <p>Hálddašanláhka guoská áššiid meannudeapmái dán lága vuođul. Hálddašanlága § 12 gusto dattetge dušše dalle, go dat lea sierra namuhuvvon.</p>
    <p>
      <em type="bold">§ 1-7. </em>
      <em type="bold">Vuoig </em>
      <em type="bold">atvuohta advokáhta dahje eará fápmuduvvon olbmo veahkkái </em>
    </p>
    <p>Go dán lága vuođul dahkkojuvvon mearrádusa váidalit gozihanlávdegoddái dahje fylkkamánnii, divššohasas lea vuoigatvuohta geavahit advokáhta dahje fápmudit eará olbmo veahkkin. Fápmuduvvon olbmui ja fápmudeapmái gusket hálddašanlága § 12 nubbi ja njealját lađas vásttolaččat.</p>
    <p>Fápmuduvvon olmmoš sáhttá fuolahit buot gulahallamis váidalusáššis, ja hálddašanorgána galgá addit buot dieđuid ja doallat oktavuođa fápmuduvvon olbmuin, jus nu lea fápmudusain mearriduvvon. Dalle go nu orru ulbmillaš, divššohassii sáhttá addit dieđu maid njuolga. Divššohas sáhttá gáibidit oažžut dieđuid fápmuduvvon olbmo lassin dahje su sajis.</p>
    <p>Go lea sáhka bákkolaš mielladearvvašvuođadivššu ásaheames, joatkimis dahje loahpaheames, ja go lea sáhka sirdimiin, divššohasas lea vuoigatvuohta advokáhtii geassemánu 13. b. 1980 lága nr. 35 vuođul, mii gieđahallá nuvttá riekteveahki.</p>
    <p>Rievdaduvvon borgemánu 29. b. 2003 lágain nr. 87 (fápmui boahtán čakčamánu 1. b. 2003 res. vuođul borgemánu 29. b. 2003 nr. 1092).</p>
    <p>
      <em type="bold">§ 1-8. </em>
      <em type="bold">Elektrovnnalaš gulahallan </em>
    </p>
    <p>Dán lága mearrádusat dahje dán lága vuođul dahkkojuvvon mearrádusat, mat gáibidit dahje eaktudit čállima dahje vuolláičállima, eai hehtte elektrovnnalaš gulahallama. Dat guoská maid almmuhusaid, várrehusaid ja sullasaš dieđuid addimii divššohassii dahje su lagamužžii, jus son čielgasit lea dohkkehan elektrovnnalaš gulahallama geavaheami.</p>
    <p>Lasihuvvon juovlamánu 21. b. 2001 lágain nr. 117 (fápmui boahtán ođđajagimánu 1. b. 2002 res. vuođul juovlamánu 21. b. 2001 nr. 1475).</p>
    <p>
      <em type="bold">2. kapihtal. Eaktodáhtolaš mielladearvvašvuođadikšu. Mánáid ja nuoraid mielladearvvašvuođadikšu </em>
    </p>
    <p>
      <em type="bold">§ 2-1. </em>
      <em type="bold">Eaktodáhtolaš mielladearvvašvuođadikšu </em>
    </p>
    <p>Dat, guhte lea deavdán 16 jagi, sáhttá váldot eaktodáhtolaš mielladearvvašvuođadikšui go son lea ieš dasa miehtan. Miehtangáibádus čuovvu divššohasvuoigatvuođalága §§ 4-1 ja 4-2.</p>
    <p>Dat, guhte lea deavdán 16 jagi, ii sáhte miehtat jus son čielgasit lea dakkár dilis ahte ii sáhte áddet, mainna eaktodáhtolaš mielladearvvašvuođasdikšuma vuođuštit. Fágalaš ovddasvástideaddji mearrida, leago divššohas dan dilis ahte sáhttá miehtat dikšui. Mearrádusas galgá farggamusat almmuhit olbmui dahje su lagamužžii.</p>
    <p>Jus divššohas ii sáhte miehtat dikšui psykihkalaš bázahallama geažil, gusto divššohasvuoigatvuođalága § 4-5 vuosttaš ja goalmmát lađas ja §§ 4-6 rájes gitta 4-8 rádjái. Seammá gusto maiddái dalle, go divššohas ii sáhte miehtat seniila dementiija geažil, earret § 4-5 oktavuođas.</p>
    <p>Vuollái 16 jahkásaš mánáid beales miehtá dahje mihtet dat, geain lea máná váhnenovddasvástádus. Jus mánná lea deavdán 12 jagi, iige ieš mieđa doibmii, gozihanlávdegoddi galgá meannudit ásahuvvogo mielladearvvašvuođadikšu vai ii.</p>
    <p>
      <em type="bold">§ 2-2. </em>
      <em type="bold">Miehtan dasa, ahte § 3-1 njuolggadusat bákkolaš mielladearvvašvuođadivššu hárrái gustojit </em>
    </p>
    <p>Son, gii ohcá mielladearvvašvuođadikšui, mii lea namuhuvvon § 2-1 vuosttaš lađđasis, sáhttá go fágalaš ovddasvástideaddji dan gáibida, miehtat dasa ahte § 3-1 njuolggadusat gustojit sutnje eanemusat golbma vahku divššu ásaheami rájes. Miehtan ii mielddisbuvtte, ahte son miehtá § 4-4 dahje § 4-5 nuppi lađđasa geavaheapmái.</p>
    <p>Miehtangealbbu hárrái gusto § 2-1 nubbi ja goalmmát lađas vásttolaččat.</p>
    <p>Vuollái 16 jahkásaš mánáid hárrái gáibidit miehtama nu mo vuosttaš lađđasis lea namuhuvvon su dahje sin ektui, geain lea máná váhnenovddasvástádus.</p>
    <p>Ákkaid, maid vuođul dakkár miehtama gáibidit, ja ieš miehtama galgá čállit áššebáhpárii, maid divššohas ja fágalaš ovddasvástideaddji vuolláičálliba. Jus gažaldagas lea psykihkalaččat bázahallan olmmoš, dahje olmmoš geas lea seniila dementiija, de fágalaš ovddasvástideaddji ja divššohasa ovddasteaddji vuolláičálliba áššebáhpára. Jus lea sáhka vuollái 16 jahkásaš mánás, fágalaš ovddasvástideaddji ja son dahje sii, geain lea máná váhnenovddasvástádus, vuolláičállet báhpára.</p>
    <p>Divššohas, lagamuš dahje divššohasa ovddasteaddji sáhttá gáibidit gozihanlávdegotti gieđahallat fágalaš ovddasvástideaddji mearrádusa miehtangáibádusa hárrái. Jus lea sáhka 12 jagi deavdán mánás, gii ii leat ovtta oaivilis mearrádusain, gozihanlávdegoddi galgá gieđahallat mearrádusa.</p>
    <p>
      <em type="bold">§ 2-3 </em>
      <em type="bold">Gielddus sirdit eaktodáhtolaš mielladearvvašvuođadivššus bákkolaš mielladearvvašvuođadikšui </em>
    </p>
    <p>Geange, gii ieš lea miehtan mielladearvvašvuođadikšui, ii sáhte sirdit bákkolaš mielladearvvašvuođadikšui nu guhká, go eaktodáhtolaš dikšun bistá.</p>
    <p>
      <em type="bold">3. kapihtal. Bákkolaš mielladearvvašvuođadikšun </em>
    </p>
    <p>
      <em type="bold">§ 3-1. </em>
      <em type="bold">Mii bákkolaš mielladearvvašvuođadikšui sáhttá gullat </em>
    </p>
    <p>Bákkolaš mielladearvvašvuođadivššu sáhttet fállat jándordikšunásahusas, mii dasa lea dohkkehuvvon. Divššohasa sáhttet doallat ásahusas iežas dáhtu vuostá ja su sáhttet viežžat ruovttoluotta jos son doppe vuolgá, jus nu lea dárbu de bákkuin ja almmolaš eiseválddiid vehkiin.</p>
    <p>Bákkolaš mielladearvvašvuođadivššu sáhttet lágidit maid ásahusa jándordivššu olggobealde, dallego dan árvvoštallet divššohassii buoret molssaeaktun. Bákkolaš mielladearvvašvuođadivššu sáhttet addit dalle dan botta, go divššohas orru iežas visttis ja dalle sáhttá dušše geatnegahttit divššohasa boahtit dikšui. Su sáhttet dárbbu mielde viežžat dikšui. Jus lea vealtameahttun, su sáhttet viežžat bákkuin ja almmolaš eiseválddiid vehkiin.</p>
    <p>Bákkolaš mielladearvvašvuođadivššu, maid lágidit jándordivššu olggobealde, sáhttá ollašuhttit dušše dakkár ásahusa ovddasvástádusain, mii lea dohkkehuvvon aiddo dakkár dikšumii.</p>
    <p>Gonagas sáhttá stáhtaráđis addit láhkaásahusaid, mat gusket bákkolaš mielladearvvašvuođadikšumii ásahusa jándordivššu olis ja dan olggobealde.</p>
    <p>
      <em type="bold">§ 3-2. </em>
      <em type="bold">Dikšuma ja fuolaheami vuođđogáibádusat bákkolaš mielladearvvašvuođadivššu oktavuođas </em>
    </p>
    <p>Mearrádusaid bákkolaš mielladearvvašvuođadivššu birra sáhttá dahkat ja ollašuhttit dušše dalle, jos vásttolaš ásahus fágalaččat ja ávnnaslaččat sáhttá fállat olbmui dohkálaš divššu ja fuolahusa.</p>
    <p>
      <em type="bold">§ 3-3. </em>
      <em type="bold">Bákkolaš mielladearvvašvuođadivššu eavttut </em>
    </p>
    <p>Bákkolaš mielladearvvašvuođadivššu sáhttet lágidit olbmui, geas leat duođalaš mielladearvvašvuođa váttut, jus lea vealtameahttun mielladearvvašvuođa váttu geažil eastadit:</p>
    <p>a. su dearvvašmuvvanvejolašvuođaid dahje dili buorránanvejolašvuođaid mearkkašahtti hedjoneami, dahje dalle go lea hui jáhkehahtti ahte su dilli lagaš boahtteáiggis vearrána sakka, dahje</p>
    <p>b. su áitimis iežas dahje nuppiid heakka dahje dearvvašvuođa, jus lea sakka jáhkehahtti ja duođalaš várra.</p>
    <p>Bákkolaš mielladearvvašvuođadivššu sáhttá lágidit dušše dalle, go leat vuos geahččalan eaktodáhtolaš mielladearvvašvuođadivššu, iige das leat leamaš ávki, dahje go čielgasit ii leat ávki dan geahččalit.</p>
    <p>Vaikko lága eavttut muđui divvetge, bákkolaš mielladearvvašvuođadivššu sáhttá ollašuhttit dušše dalle, go dat lea divššohassii oppalaš árvvoštallama vuođul čielgasit buoremus čoavddus, earret jus lea sakka jáhkehahtti ja duođalaš várra, ahte son áitá nuppiid heakka dahje dearvvašvuođa. Árvvoštallamis galgá erenoamážit váldit vuhtii man garrasit bákkolaš doaimmat čuhcet olbmui.</p>
    <p>
      <em type="bold">§ 3-4. </em>
      <em type="bold">Doaktáriskkadeapmi </em>
    </p>
    <p>Bákkolaš mielladearvvašvuođadivššu ii sáhte álggahit, ovdalgo doavttir lea persovnnalaččat iskkadan olbmo ja dan láhkai čielggadan, divvetgo lága eavttut dakkár divššu addimii.</p>
    <p>Doavttir, guhte olbmo iskkada, galgá čállit cealkámuša iskkadeames.</p>
    <p>
      <em type="bold">§ 3-5. </em>
      <em type="bold">Bákkolaš iskkadeapmi </em>
    </p>
    <p>Jus § 3-4 vuosttaš lađđasis namuhuvvon iskkadeapmi dárbbašuvvo, muhto divššohas garvá iskkadeami, gielddadoavttir sáhttá iežas álgaga vuođul dahje eará almmolaš eiseválddiid dahje lagamučča gáibádusas mearridit, ahte doavttir galgá dahkat persovnnalaš iskkadeami, mainna ášši čielggaduvvo. Dárbbu mielde sáhttet olbmo viežžat ja iskkadit bákkuin eará almmolaš eiseválddiid vehkiin. Gonagas addá láhkaásahusaid gielddadoaktára válddi sirdimis.</p>
    <p>Gielddadoaktára mearrádusa bákkolaš iskkadeami hárrái galgá farggamusat čállit. Mearrádusa sáhttá váidalit fylkkamánnii. Váidalus ii maŋit mearrádusa ollašuhttima.</p>
    <p>Doavttir, guhte olbmo iskkada, galgá čállit cealkámuša iskkadeames.</p>
    <p>Rievdaduvvon borgemánu 29. b. 2003 lágain nr. 87 (fápmui boahtán čakčamánu 1. b. 2003 res. vuođul borgemánu 29. b. 2003 nr. 1092).</p>
    <p>
      <em type="bold">§ 3-6. </em>
      <em type="bold">Viidásut iskkademiid (dárkomiid) gáibideapmi </em>
    </p>
    <p>Jus doavttir §§ 3-4 ja 3-5 namuhuvvon persovnnalaš iskkadeami maŋŋá eahpida, divvetgo bákkolaš mielladearvvašvuođadivššu eavttut ja oaivvilda ahte viidásut iskkadeamit dárbbašuvvojit, almmolaš eiseválddit dahje lagamuš sáhttet gáibidit iskkadeami ásahusas, mii dasa lea dohkkehuvvon, vai doppe meroštalašedje divvetgo eavttut, vrd. § 3-8.</p>
    <p>
      <em type="bold">§ 3-7. </em>
      <em type="bold">Bákkolaš mielladearvvašv </em>
      <em type="bold">uođadivššu gáibideapmi </em>
    </p>
    <p>Almmolaš eiseválddit dahje lagamuš sáhttet doaktára cealkámuša vuođul, mii lea dahkkojuvvon §§ 3-4 dahje 3-5 mielde, dahje viidásut iskkadeami vuođul, maid ásahus lea čađahan § 3-8 mielde, gáibidit olbmo bákkolaš mielladearvvašvuođadikšui nu mo § 3-1 dan meroštallá.</p>
    <p>Gáibádusa sáddejit dan ásahussii, man sávvet ásahit bákkolaš mielladearvvašvuođadivššu.</p>
    <p>
      <em type="bold">§ 3-8. </em>
      <em type="bold">Viidásut iskkademiid (dárkomiid) mearrideapmi ja bákkolaš mielladearvvašvuođadivššu mearrideapmi </em>
    </p>
    <p>Fágalaš ovddasvástideaddji mearrida gáibádusa ja sutnje ovddiduvvon doaktárdieđuid ja -cealkámušaid vuođul, galgágo divššohasa iskkadit nu mo § 3-6 namuha dahje galgágo sutnje lágidit bákkolaš mielladearvvašvuođadivššu § 3-1 vuođul.</p>
    <p>Viidásut iskkadeami sáhttá maid mearridit čađahit ásahusas fálakeahttá sutnje jándordivššu.</p>
    <p>Viidásut iskkadeapmi ii sáhte bistit eambo go 10 beaivvi iskkadeami álggaheami rájes, jus divššohas ii dasa mieđa. Su sáhttet sirdit bákkolaš mielladearvvašvuođadikšui § 3-1 vuođul dán áigodaga siste, jus divššu eavttut divvet ja jus almmolaš eiseválddit dahje vejolaččat lagamuš nu gáibidit.</p>
    <p>Almmolaš eiseválddit galget dárbbu mielde veahkehit oažžut su viidásut iskkadeapmái dahje bákkolaš mielladearvvašvuođadikšui, ja sáhttet bágget su jus dat lea vealtameahttun.</p>
    <p>Ovdal ášši mearrideami galgá vásttolaš ásahusa doavttir iskkadit persovnnalaččat su, guhte gáibiduvvo viidásut iskkadeapmái dahje bákkolaš mielladearvvašvuođadikšui.</p>
    <p>Fágalaš ovddasvástideaddji mearrádusa ja dan vuođuštusa galgá vajot čállit.</p>
    <p>Dat, gii gáibiduvvo viidásut iskkadeapmái dahje bákkolaš mielladearvvašvuođadikšui, ja su lagamuš ja vejolaččat eiseválddit, mat leat ovddidan gáibádusa, sáhttet váidalit dán paragráfa vuođul dahkkojuvvon mearrádusa gozihanlávdegoddái. Divššohas sáhttá váidalit bákkolaš mielladearvvašvuođadivššu ásahanmearrádusa gitta 3 mánu dan rájes, go dikšu lea loahpahuvvon.</p>
    <p>§ 3-9. <em type="italic">Bákkolaš mielladearvvašvuođadivššu loahpahangáibádus </em></p>
    <p>Ii ovttage olbmo sáhte doallat bákkolaš mielladearvvašvuođadivššus § 3-1 vuođul, jus § 3-2 vuođđogáibádusat ja § 3-3 eavttut eai šat dieva.</p>
    <p>Fágalaš ovddasvástideaddji árvvoštallá, galgágo bákkolaš mielladearvvašvuođadivššu joatkit, ja mearrida loahpahit divššu, jus su mielas vuosttaš lađđasis namuhuvvon gáibádusat ja eavttut eai šat dieva.</p>
    <p>Dat, gii lea bákkolaš mielladearvvašvuođadivššus dahje su lagamuš, sáhttet goas beare dáhttut loahpahit divššu. Fágalaš ovddasvástideaddji mearrida áššis.</p>
    <p>Divššohas dahje su lagamuš dahje vejolaččat eiseválddit, mat leat gáibidan su bákkolaš mielladearvvašvuođadikšui, sáhttet váidalit fágalaš ovddasvástideaddji mearrádusa gozihanlávdegoddái nuppi ja goalmmát lađđasa vuođul. Divššohas sáhttá váidalit bákkolaš mielladearvvašvuođadivššu joatkinmearrádusa gitta 3 mánu dan rájes, go dikšu lea loahpahuvvon. Nuppi lađđasis namuhuvvon mearrádusaid eai ollašuhte ovdalgo váidalusášši lea mearriduvvon.</p>
    <p>§ 3-10. <em type="italic">Dárkkisteapmi váidaleami haga ja bákkolaš mielladearvvašvuođadivššu nohkan ja guhkideapmi </em></p>
    <p>Go olmmoš šaddá bákkolaš mielladearvvašvuođadikšui, das galgá sáddet dieđu ja vuođđodokumeanttaid kopiija gozihanlávdegoddái. Gozihanlávdegoddi galgá farggamusat sihkkarastit, ahte ášši lea meannuduvvon rievttes vugiin, ja ahte mearrádus vuođđuduvvá § 3-2 vuođđogáibádusaide ja § 3-3 eavttuide.</p>
    <p>Jus bákkolaš mielladearvvašvuođadikšuma ásahanmearrádus ii váidaluvvo, gozihanlávdegoddi galgá liikká, go golbma mánu lea vássán mearrádusa dahkamis, iežas álgagiin árvvoštallat dárbbašuvvogo bákkolaš dikšu.</p>
    <p>Bákkolaš mielladearvvašvuođadikšu nohká jagi geahčen, jus gozihanlávdegoddi ii mieđa divššu guhkideapmái. Lávdegoddi sáhttá guhkidit divššu eanemusat jagiin ain hávil.</p>
    <p>§ 3-11. <em type="italic">Váidaleapmi Sosiála- ja dearvvašvuođadirektoráhtii </em></p>
    <p>Sosiála- ja dearvvašvuođadirektoráhta sáhttá váidalusa vuođul rievdadit gozihanlávdegotti mearrádusa leat bijakeahttá dakkár olbmo dikšui, gean leat ohcan sirdojuvvot nuppi ásahusas dahje dikšunlágádusas. Váidalanortnet guoská dušše sirdimiidda, maid ohcet bákkolaš mielladearvvašvuođadivššu divššohasaide ja dušše:</p>
    <list>
      <p type="listitem">divššohasaide, mat leat jándordivššus ásahusas, mii lea dohkkehuvvon mielladearvvašvuođadikšui. Váidalanortnet ii dattetge guoskka sirdimiidda seamma guovllu dearvvašvuođafitnodaga ásahusaid gaskkas.</p>
      <p type="listitem">dat, guđet leat bijahallan rihkusfuolahusa dikšunlágádusaide.</p>
    </list>
    <p>Gozihanlávdegotti mearrádusa ii sáhte rievdadit, jus dan leat vuođuštan dainna ahte olmmoš ii deavdde mielladearvvašvuođadivššu eavttuid § 3-3 vuosttaš lađđasa vuođul.</p>
    <p>Vuoigatvuohta váidalit Sosiála- ja dearvvašvuođadirektoráhtii áššiin, mat namuhuvvojit vuosttaš lađđasis, lea divššohasas dahje fágalaš ovddasvástideaddjis, dahje das, gii lea bijahallan rihkusfuolahusa dikšunlágádusaide dahje rihkusfuolahusa vásttolaš eiseválddis. Dat geat sáhttet váidalit, sáhttet maid dáhttut sirdima, nu mo vuosttaš lađđasis namuhuvvo, ja sáhttet váidalit áššis gozihanlávdegoddái.</p>
    <p>Rievdaduvvon lágaiguin geassemánu 15. b. 2001 nr. 93 (fápmui boahtán ođđajagimánu 1. b. 2002 res. vuođul juovlamánu 21. b. 2001 nr. 1417), juovlamánu 21. b. 2001 nr. 119 (fápmui boahtán ođđajagimánu 1. b. 2002 res. vuođul juovlamánu 21. b. 2001 nr. 1524), geassemánu 20. b. 2003 nr. 45 (fápmui boahtán suoidnemánu 1. b. 2003 res. vuođul geassemánu 20. b. 2003 nr. 712).</p>
    <p>§ 3-12. <em type="italic">Vuoigatvuohta cealkit oainnus </em></p>
    <p>Ovdalgo dán kapihttala vuođul mearridit ášši, galgá son geasa ášši guoská, beassat cealkit oainnus. Vuoigatvuohta cealkit oainnus guoská earret eará bákkolaš dearvvašvuođadikšuma ásahangažaldahkii ja dasa, guđe ásahusas galgá leat ovddasvástádus bákkolaš divššus. Maiddái lagamuččain ja almmolaš eiseválddiin, mat leat bargan áššiin njuolga, lea vuoigatvuođa ovdanbuktit oainnuset.</p>
    <p>§ 3-13. <em type="italic">Bákkolaš mielladearvvašvuođadivššu njuolggadusat </em></p>
    <p>Gonagas sáhttá addit láhkaásahusaid dan hárrái, mo bákkolaš mielladearvvašvuođadivššu galgá ásahit.</p>
    <p>Gonagas sáhttá stáhtaráđis maid addit láhkaásahusaid dakkár ásahusaid dohkkeheami hárrái, mat sáhttet lágidit dahje vástidit bákkolaš mielladearvvašvuođadivššus lága § 3-1 vuođul, ja dakkár dohkkeheami dárkilut eavttuid hárrái.</p>
    <p>
      <em type="bold">4. kapihtal. Mielladearvvašvuođadivššu čađaheapmi </em>
    </p>
    <p>§ 4-1. <em type="italic">Oktagaslaš plána </em></p>
    <p>Go divššohas lea mielladearvvašvuođadivššus, ásahus galgá ráhkadit dikšui oktagaslaš plána. Eaktodáhtolaš mielladearvvašvuođadivššus ii galgga ráhkadit plána, jus divššohas ii dasa mieđa. Jus divššohas lea bákkolaš mielladearvvašvuođadivššus, ásahus galgá geahččalit ovttasbargat suinna plána hárrái.</p>
    <p>Oktagaslaš plánain galgá kártet mielladearvvašvuođadivššu dárbbu, meroštallat divššu ulbmila ja makkár ja man viiddis psykiatriijabálvalusat dasa heivejit.</p>
    <p>Oktagaslaš plánas galgá čilget, mo divššu čađahit ja makkár ovttasbargu eará dearvvašvuođa- ja sosiálabálvalusaiguin lea vealtameahttun. Plána galgá dađistaga ođasmahttit.</p>
    <p>Bajábealde namuhuvvon bálvalusfállit leat geatnegahtton oassálastit plánemii.</p>
    <p>Jus govttolaš áiggis eai leat ráhkadan oktagaslaš plána, Dearvvašvuođageahčču sáhttá geatnegahttit ásahusa ráhkadit dakkár plána.</p>
    <p>Gonagas sáhttá addit dárkilut láhkaásahusaid dán paragráfas namuhuvvon oktagaslaš plánaid ráhkadeapmái ja ođasmahttimii.</p>
    <p>Fápmui boahtán suoidnemánu 1. b. 2001 res. vuođul geassemánu 8. b. 2001 nr. 595. Rievdaduvvon borgemánu 29. b. 2003 lágain nr. 87 (fápmui boahtán čakčamánu 1. b. 2003 res. vuođul borgemánu 29. b. 2003 nr. 1092).</p>
    <p>§ 4-2. <em type="italic">Persovnnalaš integritehta suodjaleapmi </em></p>
    <p>Ráddjehusaid ja bággema galgá geavahit dušše go dat duođai lea vealtameahttun, ja jus lea vejolaš, de galgá váldit vuhtii divššohasa oainnu dakkár doaimmaid hárrái. Dušše dakkár doaimmaid sáhttá geavahit, main leat nu buorit váikkuhusat, ahte dat čielgasit buhtadit doaimmaid dagahan heajos beliid.</p>
    <p>Go olmmoš lea mielladearvvašvuođadivššus ásahusas, de galgá orruma, nu guhkás go dan sáhttá ovttastahttit divššu ulbmiliin ja olbmo diliin, lágidit dan láhkai ahte fuolahit divššohasa vejolašvuođas ieš mearridit iežas áššiin.</p>
    <p>Namuhuvvon ráddjehusaiguin divššohasaide galgá láhčit dili, nu ahte sii besset:</p>
    <list>
      <p type="listitem">leat mielde hábmemin ásahusa beaivválaš eallima ja eará diliid, mat gusket ovttaskas divššohassii,</p>
      <p type="listitem">bargat priváhta beroštumiideasetguin ja asttuáigebuđaldemiideasetguin,</p>
      <p type="listitem">oassálastit doaibmafálaldahkii viessonjuolggadusaid rámmaid siste,</p>
      <p type="listitem">beaivválaččat bargat juoidá olgun.</p>
    </list>
    <p>Galgá maid váldit vuhtii ovttaskas olbmuid eallinoainnu ja kultuvrralaš duogáža.</p>
    <p>Gonagas sáhttá addit dárkilut láhkaásahusaid mielladearvvašvuođa dikšunásahusaid viessonjuolggadusaid hárrái.</p>
    <p>§ 4-3. <em type="italic">Sudd </em><em type="italic">jen </em></p>
    <p>Jus divššohas lea hui ráfeheapmi ásahusas dahje bieđđá dohkketmeahttumit doppe, fágalaš ovddasvástideaddji sáhttá mearridit, ahte divššohas galgá divššu dahje eará divššohasaid vuhtiiváldima geažil orrut ollásit dahje muhtin veardde sierra eará divššohasain ja bargiin, geat eai oassálastte divššohasa dikšumii eaige fuolaheapmái. Go olbmo suddjejit earáin guhkit go 48 diimmu, áššis galgá dahkat mearrádusa. Suddjenmearrádusa galgá čállit ájáhalakeahttá dárbbašmeahttumit. Suddjema sáhttá mearridit eanemusat golmma vahkkui hávil.</p>
    <p>Divššohas ja su lagamuš sáhttet váidalit suddjenmearrádusa ja suddjema joatkinmearrádusa gozihanlávdegoddái.</p>
    <p>Gonagas sáhttá addit dárkilut láhkaásahusaid suddjeneavttuid ja suddjema čađaheami hárrái.</p>
    <p>. § 4-4. <em type="italic">Dikšu iežas miehtama </em><em type="italic">haga </em></p>
    <p>Divššohas, gii lea bákkolaš mielladearvvašvuođadivššus, nu mo § 3-1 dan meroštallá, sáhttá iežas dasa mieđakeahttá biddjot dakkár iskkademiide ja dikšui, mat čielgasit gullet fágalaččat dohkkehuvvon psykiatriija metodaide ja bealuštahtti klinihkalaš geavadii.</p>
    <p>Jus divššohas ii leat dasa miehtan, su ii sáhte iskkadit iige dikšut nu, ahte lea sáhka duođalaš rihkkumis su ektui. Divššohasa sáhttá gal dikšut dálkasiiguin vaikko son ii dasa mieđa. Dakkár dálkkodeami sáhttá čađahit dušše dán riikkas registrerejuvvon preparáhtaiguin ja dábálaš dálkkasmeriiguin. Dálkkodit sáhttet dušše dálkasiiguin, main leat nu buorit váikkuhusat, ahte dat čielgasit buhtadit vejolaš lassiváikkuhusaid.</p>
    <p>Divššohasa sáhttet iskkadit ja dálkkodit su dasa mieđakeahttá dušše, go leat vuos geahččalan oažžut su miehtat iskkadeapmái dahje dálkkodeapmái, dahje go lea čielggas, ahte divššohas ii sáhte dahje ii áiggo miehtat. Jus ii leat čielgasit veadjemeahttun, de galget árvvoštallat sáhttetgo fállat eará eaktodáhtolaš doaimmaid molssaeaktun iskkadeapmái dahje dálkkodeapmái, mii dahkkošii miehtama haga.</p>
    <p>Dikšundoaimmaid, maidda divššohas ii leat miehtan, sáhttá ollašuhttit easkka dan maŋŋá, go leat vuos iskkadan su vuđolaččat ja dan vuođul árvvoštallan su dili ja divššu dárbbu. Dakkár dikšundoaimmaid sáhttá álggahit ja čađahit dušše dalle, go lea hui jáhkehahtti ahte divššohas dearvvasmuvvá dahje su dilli čielgasit buorrána, dahje ahte divššohas dan láhkai garvá buohcuvuođa čielga vearráneami.</p>
    <p>Fágalaš ovddasvástideaddji mearrida iskkadeami ja divššu, masa divššohas ii mieđa.</p>
    <p>Dakkár iskkadeami ja dikšuma mearrádusa, masa divššohas ii mieđa, galgá čállit ájáhalakeahttá.</p>
    <p>Divššohas ja su lagamuš sáhttet váidalit dán paragráfa vuođul dahkkojuvvon mearrádusa fylkkamánnii.</p>
    <p>Gonagas addá stáhtaráđis láhkaásahusaid iskkadeami ja dikšuma hárrái, masa divššohas ii leat miehtan.</p>
    <p>Rievdaduvvon borgemánu 29. b. 2003 lágain nr. 87 (fápmui boahtán čakčamánu 1. b. 2003 res. vuođul borgemánu 29. b. 2003 nr. 1092).</p>
    <p>. § 4-5. <em type="italic">Oktavuođat olgomáilmmiin </em></p>
    <p>Divššohasas, gii lea mielladearvvašvuođa jándordivššus, lea vuoigatvuohta váldit vuostá gussiid ja geavahit telefovnna, ja sáddet ja vuostáiváldit reivviid ja báhkaid.</p>
    <p>Go divššohas lea bákkolaš mielladearvvašvuođa jándordivššus, fágalaš ovddasvástideaddji sáhttá gáržžidit vuosttaš lađđašis namuhuvvon vuoigatvuođa eanemusat 14 beaivvi, jus nana ákkat divššu dahje buorredili dáfus dahje lagaš olbmo duođalaš vuhtiiváldima dáfus dahket dan vealtameahttumin. Jus leat mearridan ráddjet vuoigatvuođa, ásahus galgá fuolahit, ahte divššohas oažžu dárbbašlaš dieđuid lagamuččaidis birra ja dakkár ásahusa olggobeale áššiid birra, mat leat divššohassii dehálaččat.</p>
    <p>Dan lassin, maid sáhttá mearridit viessonjuolggadusaid govttolaš čavgemiin, ii sáhte mearridit ráddjet vuoigatvuođa gulahallat gozihanlávdegottiin, departemeanttain, Stáhta dearvvašvuođageahčuin, Fylkka dearvvašvuođageahčuin, fylkkamánniin, Stuorradikki hálddahusa áittardeaddjiin, Divššohasáittardeaddjiin, báhpain dahje sullasaš vuoiŋŋalaš láidesteaddjiin, juridihkalaš ráđđeaddiin dahje suinna, gii ovddasta divššohasa váidalusáššis.</p>
    <p>Go lea vuođuštuvvon sudja vihkut, ahte divššohassii geahččalit doaimmahit dálkasiid, gárrenávdnasiid, báhtaranreaidduid dahje váralaš biergasiid, fágalaš ovddasvástideaddji sáhttá mearridit, ahte divššohasa poastta rahpet ja dárkkistit dan dáfus. Jus vejolaš, dan galget dahkat nu ahte divššohas lea mielde.</p>
    <p>Go mearridit doaimmaid, mat leat namuhuvvon nuppi ja njealját lađđasis, mearrádusa galgá čállit ájáhalakeahttá dárbbašmeahttumit. Divššohas dahje su lagamuš sáhttet váidalit mearrádusa gozihanlávdegoddái.</p>
    <p>Gonagas sáhttá stáhtaráđis addit láhkaásahusaid dán paragráfas namuhuvvon ráddjehusaid mearrideami hárrái.</p>
    <p>Rievdaduvvon borgemánu 29. b. 2003 lágain nr. 87 (fápmui boahtán čakčamánu 1. b. 2003 res. vuođul borgemánu 29. b. 2003 nr. 1092).</p>
    <p>
      <em type="bold">§ 4-6. </em>
      <em type="bold">Lanja ja opmodaga dárkkisteapmi ja rumašiskkadeapmi </em>
    </p>
    <p>Go lea vuođuštuvvon sudja vihkut, ahte geahččalit dahje leat doaimmahan jándordikšunásahussii dálkasiid, gárrenávdnasiid, báhtaranreaidduid dahje váralaš biergasiid, fágalaš ovddasvástideaddji sáhttá dan vuođul mearridit, ahte divššohasa lanja ja opmodaga dutket ja ahte divššohasa rupmaša iskkadit. Jus vejolaš, divššohasa lanja ja opmodaga galget dárkkistit nu ahte divššohas dahje su lagamuš dahje eará olmmoš, gean divššohas lea dasa válljen, lea mielde.</p>
    <p>Rupmaša guvnnjiid ii leat lohpi iskkadit.</p>
    <p>Mearrádusa galgá čállit ájáhalakeahttá. Divššohas dahje su lagamuš sáhttá váidalit mearrádusa gozihanlávdegoddái.</p>
    <p>Gonagas sáhttá stáhtaráđis addit láhkaásahusaid dán paragráfas namuhuvvon ráddjehusaid čađaheami hárrái.</p>
    <p>§ 4-7. <em type="italic">Duogušteapmi </em></p>
    <p>Fágalaš ovddasvástideaddji sáhttá mearridit ahte dálkasiid, gárrenávdnasiid, báhtaranreaidduid dahje váralaš biergasiid, mat gávdnojit §§ 4-5 njealját lađđasis ja 4-6 vuosttaš lađđasis namuhuvvon doaimmaid vuođul, galgá duoguštit. Fágalaš ovddasvástideaddji sáhttá dasa lassin mearridit, ahte dálkasiid, gárrenávdnasiid dahje váralaš biergasiid, maidda sus ii leat riekti, galgá duššadit.</p>
    <p>Mearrádusa galgá čállit ájáhalakeahttá. Divššohas dahje su lagamuš sáhttá váidalit mearrádusa gozihanlávdegoddái. Diŋggaid ii sáhte duššadit ovdalgo váidalusášši lea meannuduvvon.</p>
    <p>Gonagas addá stáhtaráđis láhkaásahusaid dán paragráfas namuhuvvon doaimmaid čađaheami hárrái.</p>
    <p>§ 4-8. <em type="italic">Bágg </em><em type="italic">ovugiid geavaheapmi jándordikšunásahusas </em></p>
    <p>Divššohasa galgá bágget dušše fal go dat lea duođai vealtameahttun vai son ii vahágahte iežas dahje earáid, dahje vai dan láhkai hehttet stuorra vahágiid visttiide, biktasiidda, viessogálvvuide dahje eará dávviriidda. Bággovugiid galgá geavahit dušše go lea boahtán ovdan, ahte heivvolut vugiin ii leat ávki dahje dat leat geahnoneamit.</p>
    <p>Bággovuohkin sáhttet geavahit:</p>
    <list>
      <p type="listitem">mekanihkalaš bággoreaidduid, mat hehttejit divššohasa lihkadeames, maiddái boahkániid ja báttiid ja erenoamáš biktasiid, mat hehttejit vahágiid.</p>
      <p type="listitem">oanehis áigái lohkaid duohkái bidjama bargiid haga.</p>
      <p type="listitem">geardelunddot dáhpáhussan dálkasiid, mat ráfáidahttet dahje jámálgahttet oanehis áigái.</p>
    </list>
    <p>Vuollái 16-jahkásaš divššohasaide ii leat lohpi geavahit ovddit lađđasa a- ja b-bustávain namuhuvvon bággovugiid.</p>
    <p>Dikšunbargit galget jotkkolaš lágiin geahčadit divššohasa, geasa geavahit bággovugiid. Go divššohasa čatnet seŋgii dahje stullui, divššár galgá leat suinna seamma lanjas, earret jus divššohas ii dan hálit.</p>
    <p>Bággovugiid sáhttet geavahit dušše doaktára mearrádusa vuođul, earret jus fáhkka bohciidan heahtedili geažil ii leat vejolaš gulahallat doaktáriin. Mearrádusa galgá čállit ájáhalakeahttá. Divššohas dahje su lagamuš sáhttá váidalit mearrádusa gozihanlávdegoddái.</p>
    <p>Gonagas addá stáhtaráđis láhkaásahusaid bággovugiid hárrái.</p>
    <p>§ 4-9. <em type="italic">Dárkkistan </em><em type="italic">iskkadeamit </em></p>
    <p>Go divššohas lea bákkolaš mielladearvvašvuođadivššus, fágalaš ovddasvástideaddji galgá fuolahit das, ahte divššohasa iskkadit unnimusat oktii juohke goalmmát mánus, vai dan láhkai čielggadit, divvetgo § 3-2 vuođđogáibádusat ja § 3-3 dikšuneavttut ain. Árvvoštallamiid galgá čállit divššohasa journálii.</p>
    <p>Gonagas sáhttá addit láhkaásahusaid dárkkistaniskkademiid hárrái.</p>
    <p>§ 4-10. <em type="italic">Sirdin </em></p>
    <p>Dat gii lea bákkolaš mielladearvvašvuođadivššus dahje su lagamuš sáhttá váidalit gozihanlávdegoddái buot mearrádusaid, mat gusket sirdimiidda ásahussii dahje eará doaimmaide, main ásahusas lea ovddasvástádus, nu mo § 3-1 meroštallá.</p>
    <p>Sirdinmearrádusa eai ollašuhte ovdalgo váidalanáigemearri lea dievvan dahje lea čielggas, ahte mearrádusa eai váidal. Mearrádusa eai ollašuhte ovdalgo váidalusášši lea čovdojuvvon, earret jus divššohasa dili geažil lea duođai vealtameahttun sirdit su ovttatmano.</p>
    <p>
      <em type="bold">5. kapihtal. Duopmu bákkolaš mielladearvvašvuođadikšui sirdima hárrái </em>
    </p>
    <p>§ 5-1. <em type="italic">Oktavuohta dán lága eará mearrádusaide </em></p>
    <p>Go bákkolaš mielladearvvašvuođadikšui sirdin lea mearriduvvon duomuin ráŋggáštuslága § 39 vuođul, dán lága mearrádusat gusket nu guhkás go dat heivejit, earret § 3-2 rájes gitta § 3-12 rádjai.</p>
    <p>Ráŋggáštuslága § 39 b addá njuolggadusaid reakšuvnna nohkamii.</p>
    <p>§ 5-2. <em type="italic">Dikšunovddasvástádusa mearrideapmi </em></p>
    <p>Ráŋggástuslága mielde dubmejuvvon divššohasa ássanguovllu dearvvašvuođafitnodat mearrida, guđe ásahusas lea ovddasvástádus su dikšumis. Gonagas sáhttá láhkaásahusain sirdit gelbbolašvuođa dán mearrádusa vuođul nuppi eiseváldái.</p>
    <p>Guovllu dearvvašvuođafitnodagas lea ovddasvástádus das, ahte bákkolaš dearvvašvuođadivššu álggahit ovttatmano, go duopmu lea riektevuoimmálaš.</p>
    <p>Rievdaduvvon geassemánu 15. b. 2001 lágain nr. 93 (fápmui boahtán ođđajagimánu 1. b. 2002 res. vuođul juovlamánu 14. b. 2001 nr. 1417).</p>
    <p>§ 5-3. <em type="italic">Čađaheapmi </em></p>
    <p>Dat gii lea sirdojuvvon bákkolaš mielladearvvašvuođadikšui, galgá leat golbma vuosttaš vahku jándordivššus ásahusas. Fágalaš ovddasvástideaddji berre dán áigodagas ráđđádallat riektepsykiatriija áššedovdiiguin, geat leat dárkon su, guhte lea dubmejuvvon ráŋggáštuslága mielde.</p>
    <p>Fágalaš ovddasvástideaddji mearrida dasto, mo bákkolaš mielladearvvašvuođadivššu goasge ain galgá čađahit. Mearrádusas galgá váldit vuhtii su dálkkodeami, guhte lea dubmejuvvon ráŋggáštuslága mielde, ja erenoamážit servodaga dárbbu suodjaluvvot ođđa duođalaš láhkarihkkumiin.</p>
    <p>§ 5-4. <em type="italic">Váidal </em><em type="italic">eapmi gozihanlávdegoddái </em></p>
    <p>Go olmmoš lea leamaš golbma vahku jándordivššus ásahusas § 5-3 mielde, sáhttá buot mearrádusaid ásahussii sirdimis dahje eará dikšundoibmii sirdimis, mas ásahusas lea ovddasvástádus, nu mo § 3-1 daid namuha, váidalit gozihanlávdegoddái. Mearrádusain addet dieđu sidjiide, geain lea vuoigatvuohta váidalit, namalassii sutnje, guhte lea dubmejuvvon ráŋggáštuslága mielde, su lagamužžii ja áššáskuhttineiseválddiide.</p>
    <p>Mearrádusa ásahusa jándordivššus sirdimis mielladearvvašvuođadikšui jándordikšunásahusa olggobealde dahje jándordikšui sirdimis nuppi ásahussii, eai ollašuhte ovdalgo váidalanáigemearri lea dievvan dahje go lea čielggas, ahte mearrádusa eai váidal. Mearrádusa eai ollašuhte ovdalgo váidalusášši lea čovdojuvvon, earret jus ráŋggáštuslága mielde dubmejuvvon olbmo dili geažil lea duođai vealtameahttun sirdit su johtilit.</p>
    <p>§ 5-5. <em type="italic">Čađaheami rievdadangáibádus </em></p>
    <p>Sii, geain lea váidalanvuoigatvuohta § 5-4 vuođul, sáhttet gáibidit čađaheami rievdadeami, nu mo das namuhuvvo. Jus dakkár gáibádus lea ovdal hilgojuvvon, go lea vuos váidaluvvon gozihanlávdegoddái, eai olbmot, geain lea váidalanvuoigatvuohta, sáhte ovddidit ođđa váidalusa seammá duohtaáššiid vuođul, ovdalgo ovddit mearrádusa loahpalažžan šaddamis leat vássán guhtta mánu.</p>
    <p>§ 5-6. <em type="italic">Sir </em><em type="italic">din rihkusfuolahusa dikšunlágádussii </em></p>
    <p>Jus fágalaš ovddasvástideaddji nu gáibida, vrd. § 5-3, riekti sáhttá mearridit, ahte ráŋggáštuslága mielde dubmejuvvon divššohasa galget sirdit bákkolaš mielladearvvašvuođadivššus rihkusfuolahusa dikšunlágádussii, go dasa leat sierra ákkat. Ráŋggáštuslága mielde dubmejuvvon divššohasa sáhttet sirdit dušše jus su mielladilli ii leat šat nu mo ráŋggáštuslága § 44 vuosttaš lađđasis čilgejuvvo. Geardduhanvára eaktu galgá ain dievvat ráŋggáštuslága § 39 nr. 1 dahje nr. 2 vuođul.</p>
    <p>Áššáskuhttineiseválddit ovddidit ášši diggegoddái, mii mearrida ášši duomuin. Ášši meannudeami galgá jođálmahttit.</p>
    <p>Jus riekti oaivvilda, ahte ráŋggáštuslága § 39 nr. 1 dahje nr. 2 geardduhanvára eaktu ii dieva, reakšuvdna galgá nohkat, vrd. ráŋggáštuslága § 39b.</p>
    <p>Rievdaduvvon lágaid vuođul geassemánu 15. b. 2001 nr. 64 (fápmui boahtán ođđajagimánu 1. b. 2002), juovlamánu 14. b. 2001 nr. 98 (fápmui boahtán ođđajagimánu 1. b. 2002 res. vuođul juovlamánu 14. b. 2001 nr. 1416).</p>
    <p>§ 5-7. <em type="italic">Reakšuvnna nohkan ja geahččalanluoitin, go ráŋggáštuslága mielde dubmejuvvon olbmo sirdet rihkusfuolahusa dikšunlágádussii </em></p>
    <p>Jus son, guhte ráŋggáštuslága mielde lea dubmejuvvon, lea sirdojuvvon rihkusfuolahusa dikšunásahussii § 5-6 vuođul, de ráŋggáštuslága § 39 b njuolggadusat reakšuvnna nohkama birra gustojit nu guhkás go heivejit. Nohkama sadjái riekti sáhttá dakkár dáhpáhusain mearridit luoitit su geahččalanláhkai ráŋggáštuslága §§ 39 f ja 39 g vuođul.</p>
    <p>Rievdaduvvon geassemánu 20. b. 2003 lágain nr. 45 (fápmui boahtán suoidnemánu 1. b. 2003 res. vuođul geassemánu 20. b. 2003 nr. 712).</p>
    <p>§ 5-8. <em type="italic">Máhcaheapmi rihkusfuolahusa dikšunlágádusas bákkolaš mielladearvvašvuođadikšui </em></p>
    <p>Jus ráŋggáštuslága mielde dubmejuvvon olbmo mielladilli šaddá rihkusfuolahussii sirdima maŋŋá fas nu mo ráŋggaštuslága § 44 njealját lađđasis čilgejuvvo, su galgá máhcahit bákkolaš mielladearvvašvuođadikšui.</p>
    <p>Jus máhcahaneavttu dievvama hárrái eai leat ovtta oaivilis, ášši galgá ovddidit Sosiála- ja dearvvašvuođadirektoráhtii, mii mearrida ášši.</p>
    <p>Rievdaduvvon lágaiguin juovlamánu 21. b. 2001 nr. 119 (fápmui boahtán ođđajagimánu 1. b. 2002 res. vuođul juovlamánu 21. b. 2001 nr. 1524), geassemánu 20. b. 2003 nr. 45 (fápmui boahtán suoidnemánu 1. b. 2003 res. vuođul geassemánu 20. b. 2003 nr. 712).</p>
    <p>§ 5-9. <em type="italic">Láhk </em><em type="italic">aásahusat </em></p>
    <p>Gonagas sáhttá addit láhkaásahusaid dan hárrái, mo čađahit duomu bákkolaš mielladearvvašvuođadikšui sirdima hárrái dán kapihttala vuođul.</p>
    <p>
      <em type="bold">6. kapihtal. Goziheapmi ja dárkkisteapmi </em>
    </p>
    <p>§ 6-1. <em type="italic">Gozihanlávdegoddi </em></p>
    <p>Go olmmoš lea mielladearvvašvuođadivššus dán lága vuođul, gozihanlávdegoddi galgá departemeantta addin dárkilut njuolggadusaid vuođul mearridit dakkár áššiin, mat dasa erenoamážit gullet.</p>
    <p>Gozihanlávdegoddi galgá maid nu guhkás go vejolaš gozihit áššiid, mat dan mielas leat vealtameahttumat divššohasaid buorredili dáfus. Dat sáhttá geahčadit áššiid iežas álgagiin dahje go divššohas, su lagamuš dahje bargit váldet oktavuođa. Jus lea mihkkige cuiggodemiid, dat galgá váldit ášši ovdan fágalaš ovddasvástideaddjiin dahje vejolaččat fylkka Dearvvašvuođageahčuin.</p>
    <p>Departemeanta nammada gozihanlávdegotti ja mearrida, guđe guovllu guhtege lávdegoddái bidjet.</p>
    <p>Departemeanttas lea bajimuš ovddasvástádus das, ahte guđege guovllus lea lávdegoddi, mii doaibmá.</p>
    <p>Rievdaduvvon borgemánu 29. b. 2003 lágain nr. 87 (fápmui boahtán čakčamánu 1. b. 2003 res. vuođul borgemánu 29. b. 2003 nr. 1092).</p>
    <p>§ 6-2. <em type="italic">Gozihanlávdegotti čohkiidus </em></p>
    <p>Gozihanlávdegotti galgá jođihit jurista, gii lea gelbbolaš doaibmat duopmárin, ja lassin galget leat doavttir ja guokte eará lahtu, ja buohkain persovnnalaš várrelahtut. Maŋimužžan namuhuvvon guovtti fásta miellahtus galgá nubbi leat olmmoš, guhte lea leamaš mielladearvvašvuođadivššus dahje lea dahje lea leamaš divššohasa lagamuš dahje gii lea ovddastan divššohasaid beroštumiid virggis dahje luohttámušdoaibman.</p>
    <p>Miellahtuid nammadit 4 jahkái hávil. Vuosttaš nammadeamis lága fápmui boahtima maŋŋá nammadit guokte miellahtuin 2 jahkái. Geange ii sáhte ođđasitnammadit seammá gozihanlávdegoddái eanet go oktii.</p>
    <p>Giige ii sáhte leat dakkár gozihanlávdegotti lahttu, mii galgá gozihit mielladearvvašvuođadivššu doaimmaid ja ásahusaid, main sus lea ovddasvástádus dábálaš virggis olis.</p>
    <p>§ 6-3. <em type="italic">Gozihanlávdegotti sorjjasmeahttunvuohta </em></p>
    <p>Gozihanlávdegoddi lea sorjjasmeahttun doaimmastis.</p>
    <p>Jođiheaddji galgá fuolahit, ahte lávdegottis eai leat bargovuogit, mat geahnohuhttet lávdegotti sorjjasmeahttunvuođa.</p>
    <p>§ 6-4. <em type="italic">Erenoamáš áššemeannudannjuolggadusat </em></p>
    <p>Ovdalgo gozihanlávdegoddi mearrida mielladearvvašvuođadivššu viidásut iskkadeami, ásaheami, joatkima dahje loahpaheami, ja sirdima birra, divššohas dahje su ovddasteaddji, galgá beassat ovdanbuktit oainnus.</p>
    <p>Gozihanlávdegoddi galgá fuolahit, ahte áššis bohtet albmosii nu ollu bealit go vejolaš. Juohkehaččas lea geatnegasvuohta boahtit gozihanlávdegoddái vihtanin dahje áššedovdin daid njuolggadusaid vuođul, mat gusket diggegotti váldogieđahallamiidda.</p>
    <p>Gozihanlávdegoddi sáhttá gáibidit duođaštusčoaggima diggegottis, jus vihtanis ii leat geatnegasvuohta boahtit gozihanlávdegoddái dahje jus gozihanlávdegoddái boahtimii laktásit golut dahje hehttehusat, mat eai leat govttolaččat, dahje jus duođaštusčoaggin eará sujaid geažil adno erenoamáš geavatlažžan.</p>
    <p>Advokáhtas lea vuoigatvuohta oahpásmuvvat buot ášši dieđuide ja leat mielde oasálaččaid ja vihtaniid jearaheames. Dat guoská maid divššohassii dahje su ovddasteaddjái, nu guhkás go gozihanlávdegoddi dan atná ovddolažžan.</p>
    <p>Gozihanlávdegoddi galgá iskat ášši buot beliid.</p>
    <p>Gozihanlávdegoddi galgá jus fal vejolaš mearridit ášši guovtti vahku siste dan rájes, go ášši leat dasa ovddidan. Jus dat ii nagot doallat áigemeari, mearrádusas galgá almmuhit manin.</p>
    <p>Áššiid galgá mearridit dievaslohkosaš lávdegottis. Jus jienat juohkásit dássálagaid, jođiheaddji jietna mearrida. Duopmostuollolága 6. kapihttala easttalašvuođa njuolggadusat gustojit vásttolaččat lávdegotti lahtuide. Jođiheaddji mearrida nammaduvvon advokáhta buhtadusa.</p>
    <p>Jus gozihanlávdegoddi hilgu váidalusa, vásttolaš váidalusa ii sáhte ovddidit, ovdalgo unnimusat guhtta mánu leat vássán.</p>
    <p>Gozihanlávdegotti dahje diggegotti čállosiin ja duođaštusain ii dárbbaš máksit divada. Divada ii maid dárbbaš máksit duođaštusčoaggimis. Das, gii dán paragráfa vuođul boahtá čilget ášši gozihanlávdegoddái, lea seammá vuoigatvuohta buhtadussii go vihtaniin ja áššedovdiin.</p>
    <p>Go gozihanlávdegoddi almmuha mearrádusa divššohassii dahje su ovddasteaddjái, dat galgá muitalit njuolggadusaid birra, mat gusket ášši iskamii duopmostuolus, vrd. dán lága § 7-1.</p>
    <p>§ 6-5. <em type="italic">Láhkaásahusat </em><em type="italic">áššemeannudeami hárrái </em></p>
    <p>Gonagas addá dárkilut láhkaásahusaid gozihanlávdegotti áššemeannudeami hárrái.</p>
    <p>Rievdaduvvon juovlamánu 14. b. 2001 lágain nr. 98 (fápmui boahtán ođđajagimánu 1. b. 2002 res. vuođul juovlamánu 14. b. 2001 nr. 1416).</p>
    <p>
      <em type="bold">7. kapihtal. Duopmostuolluiskkadeapmi </em>
    </p>
    <p>§ 7-1. <em type="italic">Duopmostuolluiskkadeapmi </em></p>
    <p>Gozihanlávdegotti mearrádusa viidásut iskkadeami dahje bákkolaš mielladearvvašvuođadivššu ásaheami dahje joatkima birra §§ 3-8 ja 3-9 vuođul, sáhttá divššohas dahje su lagamuš ovddidit riektái borgemánu 13. b. 1915 lága 33. kapihttala vuođul, mii gieđahallá nákkuid riektemeannudanvugiid. Seammá guoská gozihanlávdegotti mearrádussii sirdit olbmo jándordikšui ásahussii, vrd. §§ 4-10 ja 5-4.</p>
    <p>
      <em type="bold">8. kapihtal. Iešguđetlágan mearrádusat </em>
    </p>
    <p>§ 8-1. <em type="italic">Láhkaásahusat </em></p>
    <p>Gonagas addá láhkaásahusaid lága geavaheamis Svalbárddas ja Jan Mayenis ja sáhttá mearridit sierra njuolggadusaid, main váldet vuhtii báikkálaš diliid.</p>
    <p>§ 8-2. <em type="italic">Fápmui boahtin </em></p>
    <p>Dát láhka boahtá fápmui dalle, go Gonagas dan mearrida stáhtaráđis. Gonagas sáhttá stáhtaráđis mearridit, ahte lága iešguđet mearrádusat bohtet fápmui iešguđet áigge. 5. kapihtal fápmuduvvá sierra lága olis.</p>
    <p>Lága fápmuiboahtima rájes fámuhuhtto cuoŋománu 28. b. 1961 láhka nr. 2 mielladearvvašvuođadivššu birra.</p>
    <p>Fápmui boahtán ođđajagimánu 1. b. 2001 res. vuođul juovlamánu 1. b. 2000 nr. 1197, earret § 4-1, mii bođii fápmui suoidnemánu 1. b. 2001 res. vuođul geassemánu 8. b. 2001 nr. 595. Geassemánu 15. b. 2001 lágain nr. 64 bođii 5. kapihtal fápmui ođđajagimánu 1. b. 2002.</p>
    <p>§ 8-3. <em type="italic">Eará lágaid rievdadeamit </em></p>
    <p>Dan rájes, go láhka boahtá fápmui, dahkkojit čuovvovaš rievdadusat eará lágaide:---</p>
    <p xml:lang="nob">DATO: LÁHKAÁSAHUS-2000-12-21-1410</p>
    <p>DEPARTEMEANTA: DFD (Dearvvašvuođa- ja fuolahusdepartemeanta)</p>
    <p>OSS/DIR: Dearvvašvuođaoss.</p>
    <p xml:lang="nob">ALMMUSTUVVAN: I 2000 3191</p>
    <p xml:lang="nob">FÁPMUI BOAHTÁN: 2001-01-01</p>
    <p xml:lang="nob">RIEVDADUVVON-MAŊIMUSAT:LÁH-2003-09-01-1111</p>
    <p xml:lang="nob">RIEVDADA:</p>
    <p>GUSTONGUOVLU: Norga</p>
    <p xml:lang="nob">LÁHKAVUOĐĐU: LÁHKA-1999-07-02-62-§3-13, LÁHKA-1999-07-02-62-§1-3, LÁHKA-1999-07-02-62-§3-5, LÁHKA-1999-07-02-62-§4-9</p>
    <p>OANEHIS BAJILČÁLA: Láhkaásahus bákkolaš MDD ásaheami birra</p>
    <p xml:lang="nob">
      <em type="bold">SISDOALLU </em>
    </p>
    <p>
      <em type="bold">Láhkaásahus bákkolaš mielladearvvašvuođadivššu ásaheami birra je. </em>
    </p>
    <p>Sosiála- ja dearvvašvuođadepartemeanta mearridan juovlamánu 21. b. 2000, suoidnemánu 2. b. 1999 lága nr. 62 vuođul mielladearvvašvuođadivššu ásaheami ja čađaheami birra (mielladearvvašvuođadikšunlága) § 3-13, § 1-3, § 3-5 ja § 4-9. Rievdaduvvon juovlamánu 19. b. 2002 nr. 1714, čakčamánu 1. b. 2003 nr. 1111.</p>
    <p>
      <em type="bold">§ 1. </em>
      <em type="bold">Doaibmasuorgi </em>
    </p>
    <p>Dát láhkaásahus mudde mo čađahit bákkolaš mielladearvvašvuođadivššu ásaheami ja loahpaheami, ja dan oktavuođas: </p>
    <list>
      <p type="listitem">doaktáriskkadeami, mainna čielggadit dárbbašago olmmoš bákkolaš mielladearvvašvuođadivššu (lága § 3-4 ja § 3-5),</p>
      <p type="listitem">viidásut iskkadeami ja bákkolaš mielladearvvašvuođadivššu gáibádusaid (lága § 1-3, § 3-6 ja § 3-7),</p>
      <p type="listitem">viidásut iskkadeami dahje bákkolaš mielladearvvašvuođadivššu mearrádusaid (lága § 3-8),</p>
      <p type="listitem">dárkkistaniskkademiid (lága § 4-9),</p>
      <p type="listitem">mearrádusa sirdit ásahusdikšui dahje eará doaimmaide, main ásahus vástida (lága § 4-10),</p>
      <p type="listitem">bákkolaš mielladearvvašvuođadivššu loahpaheami (lága § 3-9 ja § 7-1).</p>
    </list>
    <p>
      <em type="bold">§ 2. </em>
      <em type="bold">Doaktáriskkadeapmi </em>
    </p>
    <p>Doaktáriskkadeami mielladearvvašvuođadikšunlága § 3-4 dahje § 3-5 vuođul sáhttá čađahit doavttir dahje turnus-doavttir, geas lea lohpi bargat doavttirin Norggas.</p>
    <p>Doavttir galgá persovnnalaš iskkadeami vuođul rávvet ja bagadit maid viidáseappot berrešii bargat. Jus doavttir oaivvilda, ahte viidásut iskkadeapmi dahje bákkolaš mielladearvvašvuođadikšu dárbbašuvvo, son galgá čállit cealkámuša dan hárrái.</p>
    <p>Cealkámušas galgá almmuhit:</p>
    <list>
      <p type="listitem">gii lea dahkan álgaga doaktáriskkadeapmái,</p>
      <p type="listitem">goas ja gos iskkadeapmi lea čađahuvvon,</p>
      <p type="listitem">relevánta dieđuid divššohasa birra, maid doavttir lea ožžon earáin,</p>
      <p type="listitem">dálkkaslaš ja earálágan dárkomiid, maid son lea dahkan, maiddái navdágo son ahte divššohasas lea duođalaš miellaváddu ja</p>
      <p type="listitem">makkár vuođđu viidásut iskkadeami dahje bákkolaš mielladearvvašvuođadivššu ásaheapmái lea, vrd. lága § 3-3.</p>
    </list>
    <p>Dat, gii lea dahkan álgaga doaktáriskkadeapmái, galgá oažžut dieđu doaktára loahppajurdagiin bajábeale e)-čuoggá hárrái. Sus ii leat vuoigatvuohta beassat oaidnit doaktára čálalaš dieđuid.</p>
    <p>
      <em type="bold">§ 3. </em>
      <em type="bold">Bákkolaš doaktáriskkadeami mearrádus </em>
    </p>
    <p>Jus son, gii navdojuvvo buohccin, garvá iskkadeami, maid dán láhkaásahusa § 2 namuha, gielddadoavttir sáhttá mielladearvvašvuođadikšunlága § 3-5 dárkilis eavttuid vuođul mearridit bákkolaš doaktáriskkadeami, jus leat ákkat navdit, ahte bákkolaš mielladearvvašvuođa ásahaneavttut divvet. Dat gii lea mearridan bákkolaš doaktáriskkadeami, berre diktit nuppi doaktára čađahit ieš iskkadeami.</p>
    <p>Gielddadoavttir galgá mearridit ášši čálalaččat ja son galgá čállit mearrádusas, gii lea gáibidan iskkadeami ja gii áššis lea addán cealkámuša. Dat geasa ášši guoská, galgá oažžut dieđu vejolašvuođas váidalit mearrádusa fylkkamánnii, vrd. mielladearvvašvuođadikšunlága § 3-5 nuppi lađđasa.</p>
    <p>Gielddadoavttir sáhttá sirdit válddi nuppi doaktárii dahje klinihkalaš psykologii, gii bargá gielddas, gii dahká mearrádusa bákkolaš doaktáriskkadeami hárrái. Válddi sáhttá maid sirdit doaktárii dahje klinihkalaš psykologii, geainna gielddas lea soahpamuš.</p>
    <p>0 Rievdaduvvon láhkaásahusain čakčamánu 1. b. 2003 nr. 1111.</p>
    <p>
      <em type="bold">§ 4. </em>
      <em type="bold">Gáibádus dahkat viidásut iskkadeami (dárkoma) ásahusas dahje bákkolaš mielladearvvašvuođadivššu gáibádus </em>
    </p>
    <p>Almmolaš eiseválddit dahje lagamuš sáhttet gáibidit viidásut iskkadeami dahje bákkolaš mielladearvvašvuođadivššu, vrd. mielladearvvašvuođadikšunlága § 3-6 ja § 3-7. Dat gii ovddida gáibádusa, ferte dovdat ášši ja divššohasa dili.</p>
    <p>Vuosttaš lađđasis namuhuvvon gáibádus galgá leat čálalaš, das galgá leat beaivemearri ja dat galgá leat čujuhuvvon áigeguovdilis ásahussii. Divššohasa namma, riegádanbeaivi ja čujuhus galget leat merkejuvvon. Galgá maid leat čállojuvvon gii gáibida, ja vejolaččat makkár oktavuohta sus lea divššohassii.</p>
    <p>Doaktáriskkadeami dieđuid, vrd. § 2, galgá mielddustit giddejuvvon konfaluhtas, dahje doavttir, gii olbmo lea iskkadan, sáhttá sáddet daid njuolga.</p>
    <p>Čálalaš gáibádus ja doaktára cealkámuš galget leat ásahusas maŋimusat seammá áigge, go divššohas boahtá ásahussii. Fáhkkatlaš veahki oktavuođas sáhttet divššohasa váldit vuostá njálmmálaš gáibádusa vuođul ja doaktára njálmmálaš cealkámuša vuođul, go eaktudit ahte čálalaš dieđuid ovdanbuktet maŋimusat 24 diimmu siste dan rájes, go divššohas lea boahtán, vrd. § 6 goalmmát lađđasa.</p>
    <p>
      <em type="bold">§ 5. </em>
      <em type="bold">Almmolaš eiseválddit gáibidaninstánsan </em>
    </p>
    <p>Almmolaš eiseválddiid gáibádusa viidásut iskkadeami dahje bákkolaš mielladearvvašvuođadivššu hárrái, vrd. dán láhkaásahusa § 4, sáhttá ovddidit:</p>
    <list>
      <p type="listitem">gielddadoavttir dahje su sadjásaš,</p>
      <p type="listitem">sosiálabálvalus, go dat lea ovddalgihtii leamaš oktavuođas navdojuvvon buohcciin, ja go buohcci láhtte dan láhkai, ahte son duođas áitá iežas heakka dahje dearvvašvuođa,</p>
      <p type="listitem">politiija jus navdojuvvon buohcci juo lea politiija háldogiddagasas, dahje go leat hehttemin  duođalaš áitaga su dahje earáid heakka dahje dearvvašvuođa vuostá, dahje go politiija veahkki lea vealtameahttun, vai su fidne bákkolaš mielladearvvašvuođadikšui,</p>
      <p type="listitem">vásttolaš giddagaseiseváldi, go navdojuvvon buohcci lea giddagasas ásahusas, mii gullá fáŋgallágádussii.</p>
    </list>
    <p>
      <em type="bold">§ 6. </em>
      <em type="bold">Viidásut iskkadeami dahje bákkolaš mielladearvvašvuođadivššu mearrádus </em>
    </p>
    <p>Son, geas lea fágalaš vástu mearrádusain, vrd. mielladearvvašvuođadikšunlága § 1-4, mearrida viidásut iskkadeami dahje bákkolaš mielladearvvašvuođadivššu ovdanbuktojuvvon gáibádusa, doaktára cealkámuša ja ásahusas dahkkojuvvon ođđa doaktáriskkadeami vuođul. Dat, gii dahká mearrádusa, galgá ieš leat iskkadan divššohasa.</p>
    <p>Son, geas lea fágalaš vástu mearrádusain, galgá fuolahit ahte gáibádusa lea ovdanbuktán dat, gii dasa lea lagamuš, vrd. mielladearvvašvuođadikšunlága § 3-6 ja § 3-7, vrd. § 1-3, ja ahte doaktára cealkámuš lea ovdanbuktojuvvon. Gáibádus ja doaktárcealkámuš eai galgga leat čállojuvvon eambo go 10 beaivvi ovdal ášši mearrideami.</p>
    <p>Ášši ferte mearridit farggamusat ja maŋimusat 24 diimmu dan maŋŋá, go divššohas lea boahtán ásahussii.</p>
    <p>Viidásut iskkadeami dahje mielladearvvašvuođa bákkolaš ásahusdivššu mearrádusa dahje dakkár gáibádusa hilgunmearrádusa galgá čállit ja laktit divššohasa journálii. Mearrádusas, hilgumis ja dan ákkain galgá addit dieđu divššohassii, su lagamužžii ja dasa, gii gáibádusa lea ovddidan. Seammás galgá muitalit vejolašvuođain váidalit gozihanlávdegoddái. Viidásut iskkadeami dahje bákkolaš mielladearvvašvuođadivššu mearrádusas ja áššebáhpáriin, mat leat mearrádusa vuođđun, galgá sáddet kopiija gozihanlávdegoddái.</p>
    <p>
      <em type="bold">§ 7. </em>
      <em type="bold">Lagabut viidásut iskkadeami (dárkoma) hárrái </em>
    </p>
    <p>Viidásut iskkadeapmi (dárkon) ii galgga bistit guhkit go mii duođai lea vealtameahttun vai sáhttá čielggadit, divvetgo bákkolaš mielladearvvašvuođadivššu eavttut, dattetge ii guhkit go 10 beaivvi iskkadeami álgima rájes, jus divššohas ii dasa mieđa, vrd. mielladearvvašvuođadikšunlága § 3-8 vuosttaš lađđasa.</p>
    <p>Dieđuid dahkkojuvvon iskkademiid birra ja geavahuvvon dárkonvugiid birra galgá čállit ja laktit divššohasa journálii.</p>
    <p>
      <em type="bold">§ 8. </em>
      <em type="bold">Dárkkistaniskkadeapmi </em>
    </p>
    <p>Fágalaš ovddasvástideaddji galgá dađistaga árvvoštallat divvetgo bákkolaš mielladearvvašvuođadivššu eavttut ain, vrd. mielladearvvašvuođadikšunlága § 3-9 vuosttaš lađđasa.</p>
    <p>Son, geas lea fágalaš vástu mearrádusain, galgá fuolahit ahte unnimusat oktii juohke goalmmát mánus iskkadit, divvetgo mielladearvvašvuođadikšunlága § 3-2 ja § 3-3 vuođđogáibádusat ja -eavttut ain, vrd. mielladearvvašvuođadikšunlága § 4-9.</p>
    <p>Dárkkistaniskkadeami bohtosa galgá laktit divššohasa journálii ja kopiija galgá sáddet gozihanlávdegoddái.</p>
    <p>
      <em type="bold">§ 9. </em>
      <em type="bold">Sirdinmearrádusat, vrd. mielladearvvašvuođadikšunlága § 4-10 ja § 5-4. </em>
    </p>
    <p>Go divššohas sirdojuvvo nuppi jándordikšunásahussii, dan galgá mearridit sierra. Fylkkamánni mearrida daid sirdimiin, maid hárrái ii leat sihkar gustogo dát mearrádus.</p>
    <p>Go divššohas sirdojuvvo daid bákkolaš mielladearvvašvuođa dikšunvugiid gaskkas, maid mielladearvvašvuođadikšunlága § 3-1 namuha, vuosttaš lađđasa vuosttaš čuokkis gusto vásttolaččat, muhto nu ahte mearrádusa galgá dahkat son, geas lea fágalaš vástu mearrádusain.</p>
    <p>Mearrádusa galgá čállit ja laktit divššohasa journálii.</p>
    <p>Son, geasa ášši guoská, ja su lagamuš galget farggamusat oažžut dieđu mearrádusas ja dan vuođuštusas. Seammás galgá muitalit vejolašvuođas váidalit gozihanlávdegoddái.</p>
    <p>Dát mearrádus gusto vásttolaččat sirdimiidda mielladearvvašvuođadikšunlága § 5-4 vuođul. Dattetge dan láhkai, ahte mearrádusa galgá dahkat dat, geas lea fágalaš vástu mearrádusain, ja nu ahte sivahallaneiseválddiide galgá almmuhit mearrádusas.</p>
    <p>0 Rievdaduvvon láhkaásahusain juovlamánu 19. b. 2002 nr. 1714 (fápmui boahtán ođđajagimánu 1. b. 2003).</p>
    <p>
      <em type="bold">§ 10. </em>
      <em type="bold">Viidásut iskkadeami dahje bákkolaš mielladearvvašvuođadiv </em>
      <em type="bold">ššu nohkan </em>
    </p>
    <p>Viidásut iskkadeapmi dahje bákkolaš mielladearvvašvuođadikšu nohká, go:</p>
    <list>
      <p type="listitem">fágalaš ovddasvástideaddji nu mearrida divššohasa iežas dahje su lagamučča gáibádusa vuođul, vrd. mielladearvvašvuođadikšunlága § 3-9 goalmmát lađđasa,</p>
      <p type="listitem">fágalaš ovddasvástideaddji nu mearrida iežas álgaga vuođul, vrd. mielladearvvašvuođadikšunlága § 3-9 nuppi lađđasa,</p>
      <p type="listitem">gozihanlávdegoddi nu mearrida váidalusa vuođul, vrd. mielladearvvašvuođadikšunlága § 6-4, vrd. § 3-9 nuppi lađđasa,</p>
      <p type="listitem">celkojuvvo duopmu bákkolaš mielladearvvašvuođadivššu loahpaheames, go leat iskamin gozihanlávdegotti mearrádusa joatkit bákkolaš mielladearvvašvuođadivššu, vrd. mielladearvvašvuođadikšunlága § 7-1 ja nággolága kap. 33.</p>
    </list>
    <p>Viidásut iskkademiid dahje bákkolaš mielladearvvašvuođadivššu loahpahanmearrádusa galgá laktit divššohasa journálii.</p>
    <p>Bákkolaš mielladearvvašvuođadikšu nohká jagi geahčen, jus gozihanlávdegoddi ii mieđa divššu guhkideapmái. Gozihanlávdegottis galgá ohcat miehtama divššu guhkideapmái nu ahte ohcamuš lea lávdegottis maŋimusat golbma vahku ovdal go bákkolaš mielladearvvašvuođadikšu nohká.</p>
    <p>
      <em type="bold">§ 11. </em>
      <em type="bold">Bagadallangeatnegasvuohta </em>
    </p>
    <p>Ásahus geatnegahttá iežas fuolahit das ahte son, geasa ášši guoská, ja su lagamuš ožžot dárbbašlaš dieđuid vuoigatvuođaideaset birra, ja maiddái vejolašvuođas váidalit gozihanlávdegoddái ja veahki hárrái dan oktavuođas, vuoigatvuođas advokáhtii dahje eará fápmuduvvon olbmui, vejolašvuođas gáibidit beassat oaidnit áššebáhpáriid ja eará.</p>
    <p>
      <em type="bold">§ 12. </em>
      <em type="bold">Fápmui boahtin </em>
    </p>
    <p>Dát láhkaásahus boahtá fápmui ođđajagimánu 1. b. 2001.</p>
    <p xml:lang="nob">BEAIVI: LÁHKAÁSAHUS-2000-12-01-1219</p>
    <p>DEPARTEMEANTA: DFD (Dearvvašvuođa- ja fuolahusdepartemeanta)</p>
    <p>OSS/DIR: Buohcceviessooss.</p>
    <p xml:lang="nob">ALMMUSTAHTTON: I 2000 2580</p>
    <p xml:lang="nob">FÁPMUI BOAHTÁN: 2001-01-01</p>
    <p>RIEVDADUVVON-MAŊIMUSAT: LÁHKAÁSAHUS -2001-12-19-1518 2002-01-01 rájes</p>
    <p xml:lang="nob">RIEVDADA:</p>
    <p>GUSTONGUOVLU: Norga</p>
    <p xml:lang="nob">LÁHKAVUOĐĐU: LÁHKA-1999-07-02-62-§1-4,</p>
    <p xml:lang="nob">LÁHKAÁSAHUS-2000-11-03-1097</p>
    <p>Sisdoallu</p>
    <p>
      <em type="bold">Láhkaásahus dan olbmo hárrái geas lea fágalaš vástu dahkat mearrádusaid mielladearvvašvuođadivššus. </em>
    </p>
    <p>Mearridan Sosiála- ja dearvvašvuođadepartemeanta juovlamánu 1. b. 2000 suoidnemánu 2. b. 1999 lága nr. 62 vuođul, mii gieđahallá mielladearvvašvuođadivššu ásaheami ja čađaheami (mielladearvvašvuođadikšunláhka) § 1-4, vrd. skábmamánu 3. b. 2000 gon.res. nr. 1097. Rievdaduvvon juovlamánu 19. b. 2001 nr. 1518.</p>
    <p>
      <em type="bold">§ 1. </em>
      <em type="bold">Doaibmasuorgi </em>
    </p>
    <p>Dát láhkaásahus addá dárkilut njuolggadusaid dan hárrái, gii sáhttá dahkat mearrádusaid ja mearridit lagabui meroštallojuvvon doaimmaid, vrd. mielladearvvašvuođalága § 1-4. </p>
    <p>
      <em type="bold">§ 2. </em>
      <em type="bold">Oppalaš mearrádus </em>
    </p>
    <p>Son, geas dán láhkaásahusa vuođul lea fágalaš vástu dahkat mearrádusaid, galgá dovdat dearvvašvuođalágaid, ja erenoamážit mielladearvvašvuođadikšunlága.</p>
    <p>
      <em type="bold">§ 3. </em>
      <em type="bold">Fágalaš ovddasvástideaddjiid mearrádusdahkan </em>
    </p>
    <p>
      <em type="bold">rávisolbmuid mielladearvvašvuođadivššus </em>
    </p>
    <p>Rávisolbmuid mielladearvvašvuođadivššus galgá fágalaš ovddasvástádus mearrádusaid dahkamis ja lágabui meroštallojuvvon doaimmaid mearrideames mielladearvvašvuođalága vuođul, leat doaktáris, geas lea njunušvirgi dahje gii lea psykiatriija spesialista.</p>
    <p>Rávisolbmuid mielladearvvašvuođadivššus sáhttá maid eará doaktáris, geas lea psykiatriija dahje mánáid- ja nuoraidpsykiatriija spesialistaoahppu, ja klinihkalaš psykologiija spesialisttas, gii lea čikŋon klinihkalaš rávisolbmuidpsykologiijai, ja guhte deavdá § 5 nuppi lađđasa eavttuid, leat fágalaš vástu mearrádusain.</p>
    <p>Klinihkalaš psykologiija spesialisttas ii sáhte leat fágalaš ovddasvástádus mearrádusain lága § 4-4 vuođul, mii gieđahallá dálkkodeami dálkasiiguin.</p>
    <p>
      <em type="bold">§ 4. </em>
      <em type="bold">Fágalaš ovddasvástideaddjiid mearrádusdahkan </em>
    </p>
    <p>
      <em type="bold">mánáid ja nuoraid mielladearvvašvuođadivš </em>
      <em type="bold">šus </em>
    </p>
    <p>Mánáid ja nuoraid mielladearvvašvuođadivššus galgá fágalaš vástu mearrádusain leat doaktáris, gii lea njunušvirggis, ja gii lea mánáid- ja nuoraidpsykiatriija spesialista.</p>
    <p>Mánáid ja nuoraid mielladearvvašvuođadivššus sáhttá maiddái eará doaktáris, geas lea mánáid- ja nuoraidpsykiatriija dahje psykiatriija spesialistaoahppu, ja klinihkalaš psykologiija spesialisttas, gii lea čikŋon klinihkalaš mánáid- ja nuoraidpsykologiijai, ja guhte deavdá § 5 nuppi lađđasa eavttuid, leat fágalaš vástu mearrádusain.</p>
    <p>Klinihkalaš psykologiija spesialisttas ii sáhte leat fágalaš vástu mearrádusain lága § 4-4 vuođul, mii gieđahallá dálkkodeami dálkasiiguin.</p>
    <p>
      <em type="italic">§ 5. Válddi sirdin </em>
    </p>
    <p>Rávisolbmuid mielladearvvašvuođadivššus sáhttá son, geas lea fágalaš vástu mearrádusain, vrd. § 3, sirdit válddis doaktárii, geas lea psykiatriija dahje mánáid- ja nuoraidpsykiatriija spesialistaoahppu, ja klinihkalaš psykologiija spesialistii, gii lea čikŋon klinihkalaš rávisolbmuidpsykologiijai.</p>
    <p>Go válddi sirdá klinihkalaš psykologiija dahje mánáid- ja nuoraidpsykiatriija spesialistii, galgá sáhttit duođaštit unnimusat guovtti jagi relevánta bargohárjáneami áigeguovdilis ásahusas dahje ossodagas, mii lea dohkkehuvvon vástidit bákkolaš mielladearvvašvuođadivššus, ja mas vuolimus rádji bargooktavuođa dohkkeheapmái lea 6 mánu.</p>
    <p>Mánáid ja nuoraid mielladearvvašvuođadivššus sáhttá son, geas lea fágalaš vástu mearrádusain, vrd. § 4, sirdit válddi doaktárii, geas lea psykiatriija dahje mánáid- ja nuoraidpsykiatriija spesialistaoahppu, ja klinihkalaš psykologiija spesialistii, gii lea čikŋon klinihkalaš rávisolbmuidpsykologiijai. Válddi sirdimis klinihkalaš psykologiija spesialistii guoská nubbi lađas vásttolaččat.</p>
    <p>Mearridanválddi mielladearvvašvuođalága § 4-4 vuođul, mii gieđahallá dálkkodeami dálkasiiguin, ii sáhte sirdit klinihkalaš psykologiija spesialistii.</p>
    <p>
      <em type="bold">§ 6. </em>
      <em type="bold">Sierralohpi </em>
    </p>
    <p>Sosiála- ja dearvvašvuođadirektoráhta dahje dat, gean sii dasa fápmudit, sáhttá addit sierralobi dán láhkaásahusas, dallego dasa leat erenoamáš ákkat.</p>
    <p>0 Rievdaduvvon láhkaásahusain juovlamánu 19. b. 2001 nr. 1518 (fápmui boahtán ođđajagimánu 1. b. 2002).</p>
    <p>
      <em type="bold">§ 7. </em>
      <em type="bold">Fápmui boahtin </em>
    </p>
    <p>Dát láhkaásahus boahtá fápmui ođđajagimánu 1. b. 2001.</p>
    <p xml:lang="nob">BEAIVI: LÁHKAÁSAHUS-2000-11-24-1174</p>
    <p>DEPARTEMEANTA: DFD (Dearvvašvuođa- ja fuolahusdepartemeanta)</p>
    <p>OSS/DIR: Dearvvašvuođaoss.</p>
    <p xml:lang="nob">ALMMUSTAHTTON: I 2000 2492</p>
    <p xml:lang="nob">FÁPMUI BOAHTÁN: 2001-01-01</p>
    <p xml:lang="nob">RIEVDADUVVON-MAŊIMUSAT:</p>
    <p xml:lang="nob">RIEVDADA:</p>
    <p>GUSTONGUOVLU: Norga</p>
    <p xml:lang="nob">LÁHKAVUOĐĐU: LÁHKA-1999-07-02-62-§3-1</p>
    <p>Sisdoallu</p>
    <p>
      <em type="bold">Láhkaásahus bákkolaš mielladearvvašvuođadivššu birra mas </em>
      <em type="bold">a ii gula jándordikšu ásahusas. </em>
    </p>
    <p>Mearriduvvon gon. resolušuvnnain skábmamánu 24. b. 2000 suoidnemánu 2. b. 1999 lága nr. 62 vuođul, mii gieđahallá mielladearvvašvuođadivššu ásaheami ja čađaheami (mielladearvvašvuođadikšunláhka) § 3-1. Ovddidan Sosiála- ja dearvvašvuođadepartemeanta.</p>
    <p>
      <em type="bold">§ 1. </em>
      <em type="bold">Ulbmil </em>
    </p>
    <p>Láhkaásahus galgá sihkkarastit, ahte bákkolaš mielladearvvašvuođadivššu, masa ii gula jándordikšun ásahusas, čađahit dohkálaččat ja dušše dalle, go dat lea divššohassii buoremus dikšunvuohki.</p>
    <p>
      <em type="bold">§ 2. Doaibmasuorgi </em>
    </p>
    <p>Láhkaásahus mudde bákkolaš mielladearvvašvuođadivššu, masa ii gula jándordikšun ásahusas. Bákkolaš mielladearvvašvuođadivššu, maid addet ásahusa jándordivššu olggobealde, sáhttet addit dušše dan láhkai, ahte divššohasa geatnegahttet boahtit beaivedikšui dahje poliklinihkalaš dikšui ásahussii, dan botta go divššohas orru iežas visttis. Dakkár dikšun ii sáhte mielddisbuktit bággodoaimmaid divššohasa visttis. </p>
    <p>Bákkolaš mielladearvvašvuođadivššu, maid addet ásahusa jándordivššu olggobealde, sáhttet čađahit dušše dakkár ásahusa ovddasvástádusain, mii dan ulbmilii lea dohkkehuvvon mielladearvvašvuođalága § 3-13 nuppi lađđasa vuođul, vrd. skábmamánu 3. b. 2000 láhkaásahusa nr. 1098, mii gieđahallá dakkár ásahusaid dohkkeheami, main lea ovddasvástádus bákkolaš mielladearvvašvuođadivššus.</p>
    <p>Bákkolaš mielladearvvašvuođadivššu, maid addet ásahusa jándordivššu olggobealde, sáhttet addit dan maŋŋá, go divššohas lea dikšojuvvon ásahusas, dahje ásahusas orruma haga.</p>
    <p>
      <em type="bold">§ 3. Bákkolaš mielladearvvašvuođadivššu ásahaneavttut, go i </em>
      <em type="bold">i leat sáhka jándordivššus ásahusas </em>
    </p>
    <p>Jus bákkolaš mielladearvvašvuođadivššu eavttut divvet, dakkár divššu sáhttet ásahit ásahusa jándordivššu olggobeallái dalle, go dat lea divššohassii buoret, go ásahusas orrun.</p>
    <p>Go árvvoštallet mii divššohassii lea buoremus, galgá son geas lea fágalaš vástu mearrádusain, vrd. mielladearvvašvuođadikšunlága § 1-4, vuđolaččat árvvoštallat ollislašvuohtan, dárbbašago divššohas jándorjotkkolaš fuolaheami ja divššu, maid ásahusas orodettiin sáhttet addit, vai sáhttágo divššu addit buorebut dan botta, go divššohas orru iežas visttis. Dán árvvoštallamis son, geas lea fágalaš vástu mearrádusain, galgá maid atnit čalmmis sáhttágo ásahit ovttasbarggu báikkálaš dikšunapparáhtain, nu ahte sáhttet bealuštit divššohasa ruovttus orruma, vrd. § 6.</p>
    <p>Ollislašvuođa árvvoštallamis galgá erenoamážit deattuhit divššohasa iežas sávaldaga. Galgá maid váldit vuhtii divššohasa buohcuvuođa, ássan- ja bearašdili, sosiála dili ja oktagaslaš dárbbuid, oktan dálá dikšunfálaldagaiguin. Galgá maid váldit vuhtii divššohasa lagamuččaid ja sin dili.</p>
    <p>Dasa lassin ferte nubbi čuovvovaš eavttuin dievvat:</p>
    <list>
      <p type="listitem">divššohasa buohcanhistorjá ferte leat dihtosis. Dasa lassin ferte divššohasa dávdamearkkaid ja dieđuid vuođul, mat divššohasa buohcuvuođa ovdáneami hárrái leat dássážii čohkkejuvvon, leat čielggas makkár divššu divššohas dárbbaša, dahje</p>
      <p type="listitem">divššohas galgá leat dárkojuvvon ásahusa jándordivššu olis. Dárkomiiguin galget leat čielggadan divššohasa diagnosa ja makkár dikšunvuohki adnojuvvo vealtameahttumin.</p>
    </list>
    <p>
      <em type="bold">§ 4. Oktavuođ </em>
      <em type="bold">aolmmoš </em>
    </p>
    <p>Ásahus galgá fuolahit, ahte divššohasain, geat leat bákkolaš mielladearvvašvuođadivššus ásahusa jándordivššu olggobealde, lea oktavuođaolmmošin ásahusa dikšunbargi, gii bargá beaivit. Ásahus galgá fuolahit, ahte divššohas ja su lagamuččat dihtet geainna sii sáhttet váldit oktavuođa ásahusa rabasáiggiid olggobealde.</p>
    <p>
      <em type="bold">§ 5. Ovttasbargu vuođđodearvvašvuođabálvalusaiguin </em>
    </p>
    <p>Vásttolaš ásahus galgá ásahit ovttasbarggu gieldda dearvvašvuođa- ja sosiálabálvalusain, ja dan olis hábmet divššu. Dakkár ovttasbarggu birra galgá čállit oktagaslaš plánas, maid mielladearvvašvuođadikšunlága § 4-1 vuođul ráhkadit divššohassii.</p>
    <p>
      <em type="bold">§ 6. Ovttasbargu divššohasa lagamuččaiguin </em>
    </p>
    <p>Dainna eavttuin, ahte divššohas dasa miehtá, vásttolaš ásahus sáhttá johttáhit ovttasbarggu divššohasa lagamuččaiguin.</p>
    <p>
      <em type="bold">§ 7. Viežžan </em>
    </p>
    <p>Jus divššohas ii boađe dikšui, ásahusa bargit sáhttet viežžat su, jus dat lea vealtameahttun. Divššohasa galgá dalle viežžat nu olmmošlaččat go vejolaš. Viežžamis sáhttet dárbbu mielde veahkehit gieldda dearvvašvuođabálvalusa dahje gieldda sosiálabálvalusa bargit. Erenoamáš dáhpáhusain sáhttet geavahit politiija veahki dakkár viežžamiin.</p>
    <p>Jus divššohas viežžama maŋŋá liikkáge ii boađe mearriduvvon dikšui, de galget ođđasit árvvoštallat, livččiigo bákkolaš mielladearvvašvuođadikšu, mii addo jándordikšun ásahusas, buoremus divššohassii.</p>
    <p>
      <em type="bold">§ 8. Jotkkolaš árvvoštallan </em>
    </p>
    <p>Son, geas lea fágalaš vástu mearrádusain, galgá jotkkolaččat árvvoštallat leago bákkolaš mielladearvvašvuođadikšu, maid addet ásahusa jándordivššu olggobealde, divššohassii buoremus čoavddus, vai livččiigo jándordikšu ásahusas buoret molssaeaktu. Dan galgá árvvoštallat álo, go divššohas, gii lea bákkolaš mielladearvvašvuođadivššus ásahusa olggobealde, ii boađe dikšui.</p>
    <p>
      <em type="bold">§ 9. Dikšun divššohasa miehtama haga </em>
    </p>
    <p>Go divššohasa dikšot su miehtama haga, galgá dahkat sierra mearrádusa, vrd. mielladearvvašvuođadikšunlága § 4-4 ja skábmamánu 24. b. 2000 láhkaásahusa nr. 1172 iskkadeami ja divššu birra, masa divššohas ii leat miehtan.</p>
    <p>
      <em type="bold">§ 10. Fápmui boahtin </em>
    </p>
    <p>Dát láhkaásahus boahtá fápmui ođđajagimánu 1. b. 2001.</p>
    <p xml:lang="nob">BEAIVI: LÁHKAÁSAHUS-2000-11-03-1098</p>
    <p>DEPARTEMEANTA: DFD (Dearvvašvuođa- ja fuolahusdepartemeanta)</p>
    <p>OSS/DIR: Dearvvašvuođaoss.</p>
    <p xml:lang="nob">ALMMUSTAHTTON: I 2000 2381</p>
    <p xml:lang="nob">FÁPMUI BOAHTÁN: 2001-01-01</p>
    <p xml:lang="nob">RIEVDADUVVON-MAŊIMUSAT: LÁHKAÁSAHUS-2001-12-21-1484, 2002-01-</p>
    <p>01 rájes</p>
    <p xml:lang="nob">RIEVDADA:</p>
    <p>GUSTONGUOVLU: Norga</p>
    <p xml:lang="nob">LÁHKAVUOĐĐU: LÁHKAÁSAHUS-1999-07-02-62-§3-13</p>
    <p>Sisdoallu</p>
    <p>
      <em type="bold">Láhkaásahus dakkár ásahusaid dohkkeheami birra main galgá leat ovddasvástádus bákkolaš mielladearvvašvuođadivššus. </em>
    </p>
    <p>Mearriduvvon gon. resolušuvnnain skábmamánu 3. b. 2000 suoidnemánu 2. b. 1999 lága nr. 62 vuođul, mii gieđahallá mielladearvvašvuođadivššu ásaheami ja čađaheami (mielladearvvašvuođadikšunláhka) § 3-13. Ovddidan Sosiála- ja dearvvašvuođadepartemeanta. Rievdaduvvon njukčamánu 23. b. 2001 nr. 352, juovlamánu 21. b. 2001 nr. 1484.</p>
    <p>
      <em type="bold">Kap. I. Oppalaš mearrádusat </em>
    </p>
    <p>
      <em type="bold">§ 1. </em>
      <em type="bold">Ulbmil </em>
    </p>
    <p>Láhkaásahus galgá sihkkarastit, ahte dakkár divššohasaid iskkadan- ja dikšunovddasvástádus, geat leat bákkolaš mielladearvvašvuođadivššus, gullá ásahussii, mas lea vuođđu čađahit dakkár bargguid, nu ahte bealuštahtti dálkkodeami eavttut divvet.</p>
    <p>
      <em type="bold">§ 2. </em>
      <em type="bold">Doaibmasuorgi </em>
    </p>
    <p>Láhkaásahus guoská dakkár ásahusaid dohkkehaneavttuide, main galgá leat ovddasvástádus dahje mat galget čađahit bákkolaš mielladearvvašvuođadivššu jándordivššu olis dahje dan olggobealde.</p>
    <p>Ásahussan atnet dán láhkaásahusas maiddái ásahusaid ossodagaid dalle go lea áigeguovdil dohkkehit dakkár ossodagaid sierra.</p>
    <p>
      <em type="bold">Kap. II. Dakkár ásahusaid gáibádusat, main lea ovddasvástádus divššohasain, geat leat bákko </em>
      <em type="bold">laš mielladearvvašvuođadivššus jándordivššu olis dahje olggobealde (vrd. mielladearvvašvuođadikšunlága § 3-1). </em>
    </p>
    <p>
      <em type="bold">§ 3. </em>
      <em type="bold">Formála gáibádusat </em>
    </p>
    <p>Dohkkehaneaktu dán láhkaásahusa vuođul lea, ahte ásahus oažžu doaibmadoarjaga guovlluguovdasaš dearvvašvuođafitnodagas, dahje ahte dat lea dahkan soahpamuša guovlluguovdasaš dearvvašvuođafitnodagain bálvalusaid vuovdima hárrái.</p>
    <p>0 Rievdaduvvon juovlamánu 21. b. 2001 láhkaásahusain nr. 1484 (fápmui boahtán ođđajagimánu 1. b. 2002).</p>
    <p>
      <em type="bold">§ 4. </em>
      <em type="bold">Ávnnaslaš gáibádusat </em>
    </p>
    <p>Ásahus galgá leat fysihkalaččat hábmejuvvon ja ávnnaslaččat bierggastuvvon dan láhkai, ahte bealuštahtti divššu eavttut divvet.</p>
    <p>Ásahusain, main galgá leat ovddasvástádus bákkolaš mielladearvvašvuođadivššus jándordivššu olis, gáibidit dasa lassin, ahte:</p>
    <list>
      <p type="listitem">ásahus galgá nu guhkás go vejolaš addit bákkolaš mielladearvvašvuođadivššu divššohasaide, geat leat jándordivššus, vejolašvuođa orrut sierra lanjain.</p>
      <p type="listitem">ásahusas galget leat doarvái oktasaš areálat. Oktasaš lanjat galget leat várdosat.</p>
      <p type="listitem">ásahusas galget leat lanjat, mat heivejit asttuáigebuđaldemiide ja oahppoulbmiliidda.</p>
      <p type="listitem">ásahusas galget leat heivvolaš olgoareálat, mat galget leat dastán ásahusa oktavuođas.</p>
      <p type="listitem">ásahus galgá leat fysihkalaččat hábmejuvvon ja ávnnaslaččat bierggastuvvon nu, ahte bággodoaimmaid sáhttá garvit nu guhkás go vejolaš. Jus bággodoaimmaid dattetge galgá geavahit, ásahus galgá fuolahit ahte dat lea ávnnaslaččat bierggastuvvon nu, ahte bággodoaimmaid geavaheami sáhttá bealuštit.</p>
      <p type="listitem">sirrema várás jurddašuvvon lanjat galget heivet dan ulbmilii.</p>
      <p type="listitem">ásahusas galget leat dohkálaš suddjenvejolašvuođat.</p>
    </list>
    <p>
      <em type="bold">§ 5. </em>
      <em type="bold">Bargoveaga gáibádusat </em>
    </p>
    <p>Ásahusas galget leat bargit, geain lea doarvái viiddis ja čiekŋalis gelbbolašvuohta, nu ahte ásahus sáhttá čađat fállat diagnostalaš gelbbolašvuođa ja deháleamos dohkkehuvvon dikšunvugiid aktuála divššohasjovkui. Bargovehkii ferte gullat:</p>
    <list>
      <p type="listitem">doavttir, gii lea psykiatriija spesialista. Mánáid ja nuoraid mielladearvvašvuođadivššus doavttir galgá leat mánáid- ja nuoraidpsykiatriija spesialista.</p>
      <p type="listitem">psykologa, gii lea klinihkalaš psykologiija spesialista. Mánáid ja nuoraid mielladearvvašvuođadivššus psykologa galgá leat klinihkalaš psykologiija spesialista, gii lea čikŋon mánáid- ja nuoraidpsykologiijai.</p>
      <p type="listitem">gelbbolaš bargit, geain lea doarvái medisiinnalaš/buohccedivššárfágalaš gelbbolašvuohta, nu ahte medisiinnalaš dálkkodeami ja dárkoma sáhttá čađahit dohkálaččat.</p>
    </list>
    <p>Ásahusain, main galgá leat ovddasvástádus bákkolaš mielladearvvašvuođadivššus jándordivššu olis, mii galgá bistit dihto áiggi, galgá bajábealde namuhuvvon ámmátjoavkkuid lassin leat vejolašvuohta geavahit</p>
    <list>
      <p type="listitem">gelbbolaš bargiid, nu ahte sáhttet fállat buriid biras- ja asttuáigefálaldagaid ja</p>
      <p type="listitem">gelbbolaš bargiid, nu ahte sáhttet sihkkarastit dárbbašlaš oahppofálaldagaid.</p>
    </list>
    <p>Ásahusain, main galgá leat ovddasvástádus bákkolaš mielladearvvašvuođadivššus jándordivššu olis, galgá leat jándorjotkkolaš fáktaortnet, nu ahte</p>
    <list>
      <p type="listitem">doaktára sáhttá álo dáhttut boahtit,</p>
      <p type="listitem">doavttir, geas lea vuosttaš lađđasa vuosttaš bustáva oktavuođas namuhuvvon spesialistaoahppu, lea álo olámuttos ja</p>
      <p type="listitem">gelbbolaš bargit, geain lea doarvái viiddis medisiinnalaš/buohccedivššárfágalaš gelbbolašvuohta, leat álo olámuttos.</p>
    </list>
    <p>Ásahusat, main lea ovddasvástádus bákkolaš mielladearvvašvuođadivššus jándordivššu olis, galget fuolahit ahte leat doarvái bargit ja fágalaš gelbbolašvuohta, nu ahte sáhttet nu guhkás go vejolaš garvit bággodoaimmaid geavaheami. Jus bággodoaimmaid dattetge galgá čađahit, ásahusas galget leat doarvái bargit, nu ahte bággodoaimmaid geavaheami sáhttá bealuštit.</p>
    <p>
      <em type="bold">Kap. III. Sierralohpi, váidaleapmi ja eará </em>
    </p>
    <p>
      <em type="bold">§ 6. </em>
      <em type="bold">Sierralohpi </em>
    </p>
    <p>Go dasa leat sierra ákkat, ásahusaid mat eai deavdde dán láhkaásahusa gáibádusaid, sáhttet dohkkehit gaskaboddasaččat. Dakkár dohkkeheami sáhttet mieđihit jahkái ain hávil.</p>
    <p>
      <em type="bold">§ 7. </em>
      <em type="bold">Dohkkehaneiseválddit </em>
    </p>
    <p>Sosiála- ja dearvvašvuođadirektoráhta dohkkeha ásahusaid dán láhkaásahusa vuođul.</p>
    <p>0 Rievdaduvvon juovlamánu 21. b. 2001 láhkaásahusain nr. 1484 (fápmui boahtán ođđajagimánu 1. b. 2002).</p>
    <p>
      <em type="bold">§ 8. </em>
      <em type="bold">Váidaleapmi </em>
    </p>
    <p>Dán láhkaásahusa vuođul dahkkojuvvon mearrádusaid sáhttá váidalit Dearvvašvuođadepartementii.</p>
    <p>0 Rievdaduvvon juovlamánu 21. b. 2001 láhkaásahusain nr. 1484 (fápmui boahtán ođđajagimánu 1. b. 2002).</p>
    <p>
      <em type="bold">§ 9. </em>
      <em type="bold">Fápmui boahtin ja gaskaboddasaš njuolggadusat </em>
    </p>
    <p>Dát láhkaásahus boahtá fápmui ođđajagimánu 1. b. 2001.</p>
    <p>0 Rievdaduvvon láhkaásahusaiguin njukčamánu 23. b. 2001 nr. 352, juovlamánu 21. b. 2001 nr. 1484 (fápmui boahtán ođđajagimánu 1. b. 2002).</p>
    <p xml:lang="nob">BEAIVI: LÁHKAÁSAHUS-2000-12-23-1837</p>
    <p>DEPARTEMEANTA: DFD (Dearvvašvuođa- ja fuolahusdepartemeanta)</p>
    <p>OSS/DIR: Sosiálabálvalusoss.</p>
    <p>ALMMUSTAHTTON: I 2004 gihpa 17</p>
    <p xml:lang="nob">FÁPMUI BOAHTÁN: 2005-01-01</p>
    <p xml:lang="nob">RIEVDADUVVON-MAŊIMUSAT:</p>
    <p xml:lang="nob">RIEVDADA: LÁHKAÁSAHUS-2001-06-08-676</p>
    <p>GUSTONGUOVLU: Norga</p>
    <p xml:lang="nob">LÁHKAVUOĐĐU: LÁHKA-1982-11-19-66-§6-2a, LÁHKA-1999-07-02-61-§2-5, LÁHKA-1999-07-02-62-§4-1, LÁHKAÁSAHUS-2001-12-21-1478,</p>
    <p xml:lang="nob">LÁHKA-1991-12-13-81-§4-3a</p>
    <p>Sisdoallu</p>
    <p>
      <em type="bold">Láhkaásahus oktagaslaš plána hárrái dearvvašvuođalágaid ja sosiálabálvaluslágaid vuođul. </em>
    </p>
    <p>Dearvvašvuođa- ja fuolahusdepartemeanta mearridan juovlamánu 23. b. 2004, skábmamánu 19. b. 1982 lága nr. 66 vuođul, mii gieđahallá gielddaid dearvvašvuođabálvalusaid § 6-2a, suoidnemánu 2. b. 1999 lága nr. 61 vuođul, mii gieđahallá spesialistadearvvašvuođabálvalusa ja eará, § 2-5, ja suoidnemánu 2. b. 1999 lága nr. 62 vuođul, mii gieđahallá mielladearvvašvuođadivššu ásaheami ja čađaheami (mielladearvvašvuođadikšunláhka) § 4-1, vrd. juovlamánu 21. b. 2001 válddisirdinmearrádusa nr. 1478 ja juovlamánu 13. b. 1991 lága nr. 81 sosiála bálvalusaid ja eará birra (sosiálabálvalusláhka) § 4-3a.</p>
    <p>
      <em type="bold">§ 1. </em>
      <em type="bold">Doaibmasuorgi </em>
    </p>
    <p>Láhkaásahus guoská oktagaslaš plánaide, maid galgá čállit gielddadearvvašvuođabálvaluslága § 6-2a, spesialistadearvvašvuođabálvaluslága § 2-5, mielladearvvašvuođadikšunlága § 4-1 ja sosiálabálvaluslága § 4-3a mearrádusaid vuođul. </p>
    <p>
      <em type="bold">§ 2. </em>
      <em type="bold">Ulbmil </em>
    </p>
    <p>Oktagaslaš plána ráhkadeami ulbmil lea: </p>
    <list>
      <p type="listitem">bargat dan ovdii, ahte bálvalusgeavaheaddji oažžu ollislaš, ovttastahttojuvvon ja oktagaslaččat heivehuvvon bálvalusfálaldaga, ja dan olis sihkkarastit ahte čađat lea okta bálvalusfálli, geas lea váldoovddasvástádus bálvalusgeavaheaddji čuovvuleames,</p>
      <p type="listitem">kártet bálvalusgeavaheaddji ulbmiliid, návccaid ja bálvalusdárbbuid iešguđet surggiin, ja guorahallat ja ovttastahttit fálaldagaid, maiguin sáhttá gokčat geavaheaddji veahkkedárbbu,</p>
      <p type="listitem">nannet ovttasdoaibmama gaskal bálvalusfálli ja bálvalusgeavaheaddji ja vejolaččat maiddái lagamuččaid, ja gaskal bálvalusfálli ja hálddašansuorggi ossodagaid dahje iešguđet hálddasandásiid gaskka.</p>
    </list>
    <p>
      <em type="bold">§ 3. </em>
      <em type="bold">Meroštallan </em>
    </p>
    <p>Dán láhkaásahusas oaivvildit bálvalusgeavaheaddjiin:</p>
    <p><em type="italic">divššohasa </em>: son, gii váldá oktavuođa dearvvašvuođabálvalusaiguin ja bivdá dearvvašvuođaveahki, dahje geasa dearvvašvuođabálvalusaid olis addet dahje fállet dearvvašvuođaveahki ovttaskas dáhpáhusas, vrd. divššohasvuoigatvuođalága § 1-3 vuosttaš lađđasa a-bustáva </p>
    <p>ja/dahje</p>
    <p>olbmo, gii váldá oktavuođa sosiálabálvalusaiguin ja dáhttu sosiála bálvalusaid, dahje geasa sosiálabálvalusaid olis addet dahje fállet sosiála bálvalusaid ovttaskas dáhpáhusas.</p>
    <p>
      <em type="bold">§ 4. </em>
      <em type="bold">Bálvalusgeavaheaddji vuoigatvuođat </em>
    </p>
    <p>Bálvalusgeavaheaddjis, gii dárbbaša guhkesáiggi ovttastahttojuvvon dearvvašvuođa- ja/dahje sosiálabálvalusaid, lea vuoigatvuohta oažžut alcces ráhkaduvvot oktagaslaš plána. Bálvalusgeavaheaddjis lea vuoigatvuohta oassálastit iežas oktagaslaš plána ráhkadeapmái, ja dasa galgá láhčit dilálašvuođaid. Lagamuččaid galgá dáhttut fárrui bargui jus bálvalusgeavaheaddji ja lagamuččat nu hálidit.</p>
    <p>Jus divššohasas ii leat miehtangealbu, divššohasa lagamuš oapmahaččas lea vuoigatvuohta searvat bargui ovttas divššohasain.</p>
    <p>Oktagaslaš plána ii atte bálvalusgeavaheaddjái stuorát vuoigatvuođaid dearvvašvuođa- ja/dahje sosiálabálvalusaide, go mii muđui čuovvu eará njuolggadusain.</p>
    <p>
      <em type="bold">§ 5. </em>
      <em type="bold">Miehtan </em>
    </p>
    <p>Oktagaslaš plána eai galgga ráhkadit, jus bálvalusgeavaheaddji ii dasa mieđa.</p>
    <p>Geahčakeahttá vuosttaš lađđasa mearrádussii, oktagaslaš plána galget ráhkadit bákkolaš mielladearvvašvuođadivššu divššohasaide. Jus divššohas ii leat miehtan, plánema hárrái galgá liikkáge geahččalit ovttasbargat divššohasain, vrd. mielladearvvašvuođadikšunlága § 4-1.</p>
    <p>Divššohasaide guoská vásttolaččat divššohasvuoigatvuođalága 4. kapihtal, mii gieđahallá miehtama dearvvašvuođaveahkkái.</p>
    <p>
      <em type="bold">§ 6. </em>
      <em type="bold">Ovddasvástádus oktagaslaš plána ráhkadeames </em>
    </p>
    <p>Gieldda dearvvašvuođa- ja sosiálabálvalusas ja dearvvašvuođafitnodagas lea geatnegasvuohta fuolahit das, ahte oktagaslaš plána § 1 mielde ráhkaduvvo bálvalusgeavaheaddjiide, geat dárbbašit guhkesáiggi ovttastahttinbálvalusaid, vrd. gielddadearvvašvuođabálvaluslága § 6-2a, spesialistadearvvašvuođalága § 2-5 ja sosiálabálvaluslága § 4-3a. Jus bálvalusgeavaheaddji dárbbaša eará bálvalusfálliid dahje ossodagaid bálvalusaid, gieldda dearvvašvuođa- ja sosiálabálvalus ja dearvvašvuođafitnodat galget ovttasbargat daiguin. Mielladearvvašvuođadivššu divššohasaid guovdu lea ásahusas ovddasvástádus ráhkadit dikšui oktagaslaš plána, vrd. mielladearvvašvuođadikšunlága § 4-1. Dan gieldda dearvvašvuođa- dahje sosiálabálvalusaid oasis, mainna bálvalusgeavaheaddji váldá oktavuođa, lea iehčanas geatnegasvuohta fuolahit das, ahte bargu johttáhuvvo, geahčakeahttá dasa oažžugo dahje leago bálvalusgeavaheaddji ožžon veahki bálvalusapparáhta eará osiin.</p>
    <p>Plánabarggu ferte ovttastahttit, ja juohke bálvalusgeavaheaddjái galgá ráhkadit dušše ovtta oktagaslaš plána.</p>
    <p>
      <em type="bold">§ 7. </em>
      <em type="bold">Oktagaslaš plána sisdoallu </em>
    </p>
    <p>Oktagaslaš plána sisdoalu ja viidodaga galgá heivehit guđege bálvalusgeavaheaddji dárbbuid mielde. Plána ráhkadeames galgá váldit vuhtii bálvalusgeavaheaddji čearddalaš, kultuvrralaš ja gielalaš eavttuid. Plánas galget leat čuovvovaš váldočuoggát:</p>
    <list>
      <p type="listitem">bálvalusgeavaheaddji ulbmilat, návccat ja bálvalusaid dárbu,</p>
      <p type="listitem">oppalaš geahčastat, mii čájeha geat oassálastet plána ráhkadeapmái,</p>
      <p type="listitem">geasa addo plánabarggu ovttastahttin- ja ovddidanovddasvástádus,</p>
      <p type="listitem">mo bálvalusgeavaheaddji, bálvalus- ja veahkkefállit ja vej. lagamuččat sáhttet oassálastit plánenbargui,</p>
      <p type="listitem">áigeguovdilis doaimmat ja daid viidodat, ja geas lea daid ovddasvástádus,</p>
      <p type="listitem">govvádus mo doaimmaid čađahit,</p>
      <p type="listitem">plánaáigodaga meroštallan ja vejolaččat goas plána divvot ja ođasmahttet,</p>
      <p type="listitem">bálvalusgeavaheaddji miehtan plána ráhkadeapmái ja vejolaš miehtan dasa, ahte plánenbarggu oassálastit ožžot jávohisgeatnegasvuođa vuollásaš dieđuid ja</p>
      <p type="listitem">oppalaš geahčastat, mii čájeha vealtameahttun dahje sávahahtti ovttasbarggu eará bálvalusfálliiguin, ásahusaiguin dahje ossodagaiguin.</p>
    </list>
    <p>
      <em type="bold">§ 8. </em>
      <em type="bold">Oktagaslaš plána čađaheapmi </em>
    </p>
    <p>Iešguđet bálvalusfálliid gaskasaš dábálaš ovddasvástádus- ja doaibmajuohku biddjo plána čađaheami vuođđun, jus eará ii šihttojuvvo.</p>
    <p>
      <em type="bold">§ 9. </em>
      <em type="bold">Jávohisvuođageatnegasvuohta </em>
    </p>
    <p>Dábálaš jávohisvuođageatnegasvuođa njuolggadusat, vrd. hálddahuslága § 13 - 13e, divššohasvuoigatvuođalága § 3-6, dearvvašvuođabargiidlága 5. kapihttala ja sosiálabálvaluslága § 8-8, geavahuvvojit.</p>
    <p>
      <em type="bold">§ 10. </em>
      <em type="bold">Váidaleapmi </em>
    </p>
    <p>Go váidalit oktagaslaš plána vuoigatvuođa dearvvašvuođalága vuođul, geavahit divššohasvuoigatvuođalága 7. kapihttala mearrádusaid. Go váidalit oktagaslaš plána vuoigatvuođa sosiálabálvaluslága § 4-3a vuođul, geavahit sosiálabálvaluslága § 8-6, § 8-7 ja hálddahuslága váidalannjuolggadusaid.</p>
    <p>
      <em type="bold">§ 11. </em>
      <em type="bold">Fápmui boahtin </em>
    </p>
    <p>Láhkaásahus boahtá fápmui ođđajagimánu 1. b. 2005.</p>
    <p>Seammá áigge fámuhuhtto geassemánu 8. b. 2001 láhkaásahus nr. 676 oktagaslaš plánaid hárrái dearvvašvuođalágaid vuođul.</p>
    <p xml:lang="nob">BEAIVI: LÁHKAÁSAHUS-2000-11-24-1172</p>
    <p>DEPARTEMEANTA: DFD (Dearvvašvuođa- ja fuolahusdepartemeanta)</p>
    <p>OSS/DIR: Dearvvašvuođaoss.</p>
    <p xml:lang="nob">ALMMUSTAHTTON: I 2000 2487</p>
    <p xml:lang="nob">FÁPMUI BOAHTÁN: 2001-01-01</p>
    <p>RIEVDADUVVON-MAŊIMUSAT:LÁHKAÁSAHUS-2003-08-29-1093, 2003-09-01 rájes</p>
    <p xml:lang="nob">RIEVDADA:</p>
    <p>GUSTONGUOVLU: Norga</p>
    <p xml:lang="nob">LÁHKAVUOĐĐU: LÁHKA-1999-07-02-62-§4-4</p>
    <p>
      <em type="bold">Sisdoallu  </em>
    </p>
    <p>
      <em type="bold">Láhkaásahus iskkadeami ja divššu hárrái masa divššohas ii mieđa. </em>
    </p>
    <p>Mearriduvvon gon. resolušuvnnain skábmamánu 24. b. 2000 suoidnemánu 2. b. 1999 lága nr. 62 vuođul, mii gieđahallá mielladearvvašvuođadivššu ásaheami ja čađaheami (mielladearvvašvuođadikšunláhka) § 4-4. Ovddidan Sosiála- ja dearvvašvuođadepartemeanta. Rievdaduvvon juovlamánu 21. b. 2001 nr. 1484, borgemánu 29. b. 2003 nr. 1093.</p>
    <p>
      <em type="bold">§ 1. </em>
      <em type="bold">Ulbmil </em>
    </p>
    <p>Dán láhkaásahusa ulbmil lea sihkkarastit, ahte dikšu, maid čađahit divššohasa dasa mieđakeahttá, vuođđuduvvá divššohasa dárbbuide ja olmmošárvvu gudnejahttimii, ja lea bealuštahtti ja čuovvu vuođđoriektesihkkarvuođaprinsihpaid. </p>
    <p>
      <em type="bold">§ 2 </em>
      <em type="bold">Doaibmasuorgi </em>
    </p>
    <p>Láhkaásahus guoská divššohasaide, geat leat bákkolaš mielladearvvašvuođadivššus. Jos láhkaásahusas ii daddjo eará, njuolggadusat gustojit sihke dikšui ásahusa jándordivššu olis ja dan olggobealde, vrd. mielladearvvašvuođadikšunlága § 3-1.</p>
    <p>Láhkaásahus gieđahallá duođalaš miellaváttu iskkadeami ja dálkasiiguin dálkkodeami, ja eará dikšunvugiid, go divššohas ii leat daidda miehtan.</p>
    <p>
      <em type="bold">§ 3 </em>
      <em type="bold">Divššohasa váikkuhanvuoigatvuohta </em>
    </p>
    <p>Ovdalgo mearridit divššu, masa divššohas ii mieđa, ja divššodettiin, divššohassii galgá addit nu stuorra váikkuhanvejolašvuođa go vejolaš, vrd. mielladearvvašvuođadikšunlága § 4-2 nuppi lađđasa.</p>
    <p>Buot dieđuid galgá heivehit divššohasa oktagaslaš eavttuid mielde.</p>
    <p>Divššohasain galgá geahččalit ásahit eaktodáhtolaš ovttasbarggu ain dan maŋŋáge, go leat mearridan divššu, masa son ii mieđa.</p>
    <p>
      <em type="bold">§ 4 </em>
      <em type="bold">Dakkár iskkadeami ja divššu eavttut, masa divššohas ii mieđa </em>
    </p>
    <p>Dikšundoaimmaid, maidda divššohas ii leat miehtan, sáhttá álggahit ja čađahit dušše go lea hui jáhkehahtti, ahte divššohas dearvvasmuvvá dahje ahte su dilli daid geažil sakka buorrána, dahje ahte divššohas dainna vealtá buohcuvuođa čielga vearráneami.</p>
    <p>Ovdal ášši mearrideami fertejit leat geahččalan oažžut divššohasa miehtat iskkadeapmái dahje dikšui, earret jus lea čielggas, ahte divššohas ii sáhte miehtat dahje ahte son ii mieđa. Galgá álo árvvoštallat, leatgo eará eaktodáhtolaš doaimmat, mat livčče molssaeaktun iskkadeapmái ja dikšui, masa divššohas ii mieđa.</p>
    <p>Ovdal ášši mearrideami ferte divššohas leat doarvái vuđolaččat iskojuvvon, vrd. § 5.</p>
    <p>
      <em type="bold">§ 5 </em>
      <em type="bold">Lagabut iskkadeami birra </em>
    </p>
    <p>Divššu, masa divššohas ii mieđa, sáhttá mearridit easkka dan maŋŋá, go divššohas lea doarvái vuđolaččat iskojuvvon, nu ahte lea vuođđu árvvoštallat divššohasa dili ja dikšundárbbu. Go lea sáhka dálkkasdálkkodeami mearrádusas, iskkadanáigi ii sáhte leat vuollel golbma jándora, earret jus divššohas maŋideami geažil oaččošii duođalaš dearvvašvuođa vahága dahje jus son ovddit dikšunáigodagaid vuođul lea hui oahpis ásahusas, mii divššu mearrida.</p>
    <p>Go mearridit dálkkasdálkkodeami, son geas lea fágalaš vástu mearrádusain, galgá leat iskkadan divššohasa maŋimuš 48 diimmu siste.</p>
    <p>Ásahus galgá olles iskkadanáigodaga geahččalit oažžut divššohasa luohttámuša, nu ahte divššu sáhttá čađahit divššohasa miehtamiin, vrd. § 3.</p>
    <p>Iskkadeami galgá álo čađahit dohkkehuvvon ásahusas dárkomiin. Go mearridit dálkkasdálkkodeami, iskkadeami galgá dahkat jándordivššu olis, earret jus vásttolaš ásahus vuđolaččat dovdá ja leat vásihusat divššohasa ja divššohasa dili hárrái, ja dovdá divššohasa ovddit vásáhusaid vásttolaš dahje sullasaš dálkasiiguin ja daid váikkuhusaiguin aiddo dán divššohassii.</p>
    <p>
      <em type="bold">§ 6 </em>
      <em type="bold">Dakkár divššu mearrideapmi, masa divššohas ii mieđa </em>
    </p>
    <p>Divššu, masa divššohas ii mieđa, mearrida fágalaš ovddasvástideaddji, vrd. mielladearvvašvuođadikšunlága § 1-4.</p>
    <p>Go dikšui, masa divššohas ii mieđa, gullet máŋga dikšunvuogi, sáhttá mearridit oppalaččat daid dikšunosiid hárrái, mat ovttaskas divššohassii leat áigeguovdilat. Dálkkasdálkkodeami galgá dattetge álo mearridit sierra.</p>
    <p>Mearrádusas galgá almmuhit, goas divššu áigot álggahit ja man guhká dat bistá. Plánejuvvon áigodahkan sáhttá bidjat eanemusat golbma vahku. Go mearridit dálkkasdálkkodeami, áigodaga sáhttá bidjat eanemusat golmma mánnun. Vuđoštallojuvvon mearrádusa, mas almmuhit man guhká dikšu plánejuvvo bistit, galgá bidjat divššohasa journálii. Mearrádusas galgá maid sáhttit lohkat, ahte vuđolaš iskkadeami gáibádusat § 5 mielde leat dievvan.</p>
    <p>Mearrádusa galgá čállit ájáhalakeahttá ja das galgá almmuhit čálalaččat divššohassii, ja su lagamužžii, earret jus divššohas dan vuosttilda. Seammás galgá muitalit váidalanvejolašvuođas.</p>
    <p>Divššu sáhttá ollašuhttit áramusat 48 diimmu dan rájes, go divššohas oaččui dieđu mearrádusas. Das sáhttá spiehkastit dušše, jus fágalaš ovddasvástideaddji meroštallá, ahte dikšuma dáfus nana ja duođalaš ákkaid geažil ii sáhte maŋidit divššu. Divššu njulges álggaheami galgá vuođuštit mearrádusas.</p>
    <p>Jus dikšunvuogit rievdaduvvojit sakka, daid hárrái galgá mearridit ođđasit.</p>
    <p>
      <em type="bold">§ 7 </em>
      <em type="bold">Dikšundoaimmaid ollašuhttin </em>
    </p>
    <p>Buotlágan iskkadeamit ja dikšun, maidda divššohas ii mieđa, galget čuovvut bealuštahtti klinihkalaš geavada. Dakkár dikšu sáhttá leat earret eará ságastallanterapiija, joavkodoaimmat ja doaimmat, mat eai sakka čuoza divššohassii, ja maiguin geahččalit váikkuhit divššohasa láhttemii.</p>
    <p>
      <em type="bold">§ 8 </em>
      <em type="bold">Dálkkasdálkkodeami ollašuhtti </em>
      <em type="bold">n </em>
    </p>
    <p>Dálkkasdálkkodeapmi galgá čielgasit čuovvut bealuštahtti klinihkalaš geavada. Dálkkodeami galgá dušše ollašuhttit preparáhtaiguin, mat leat registrerejuvvon dán riikkas, ja dábálaččat geavahuvvon dálkkasmeriid mielde. Sáhttá dušše geavahit dálkasiid, main leat nu buorit váikkuhusat, ahte dat čielgasit buhtadit vejolaš heajos lassiváikkuhusaid.</p>
    <p>Dálkasa galgá čugget divššohassii dušše dalle, go ii leat vejolaš oažžut divššohasa váldit dálkasa njálbmeráigge. Depohtačuggenávdnasiid ii galgga geavahit fáhkkatlaš miellaváttuid dikšumis. Divššohasaid sáhttá dálkkodit dálkasiiguin sin dan dieđekeahttá, omd. lasihit dálkasa borramuššii dahje juhkamuššii, dušše go sii leat nu sakka lotnon, ahte sis eai leat návccat áddet dilálašvuođaid, mat čatnasit dálkasiid geavaheapmái.</p>
    <p>Dainna eavttuin, ahte čađahit fágalaččat bealuštahtti bearráigeahču ja bagadeami, vásttolaš ásahus, mii lea dahkan mearrádusa, sáhttá dahkat soahpamuša ja sirdit geavatlaš dálkkasdálkkodeami dearvvašvuođabargiide, mat eai gula mielladearvvašvuođadikšui. Dan sáhttet dahkat dušše, jus divššohas dan sávvá.</p>
    <p>
      <em type="bold">§ 9 </em>
      <em type="bold">Jotkkolaš árvvoštallan divššu áigge </em>
    </p>
    <p>Divššu váikkuhusa ja ulbmillašvuođa galgá árvvoštallat dađistaga.</p>
    <p>
      <em type="bold">§ 10 </em>
      <em type="bold">Váidaleapmi </em>
    </p>
    <p>Divššohas dahje su lagamuš sáhttá váidalit dán láhkaásahusa vuođul dahkkojuvvon mearrádusa fylkkamánnii. Divššohasas lea vuoigatvuohta geavahit advokáhta dahje eará fápmuduvvon olbmo veahki, vrd. mielladearvvašvuođalága § 1-7.</p>
    <p>Váidalusa galgá ovdanbuktit čálalaččat dahje njálmmálaččat dan olbmui, geas lea fágalaš vástu mearrádusas dahje eará dearvvašvuođabargiide. Dat gii váldá vuostá váidalusa, veahkeha čállit njálmmálaččat ovdanbuktojuvvon váidalusa ja sádde váidalusa fylkkamánnii.</p>
    <p>Go dálkkasdálkkodeami mearrádusa váidalit 48 diimmu siste dan rájes, go divššohas oaččui dieđu mearrádusas, váidalus maŋida mearrádusa ollašuhttima dassážiigo váidalusášši lea mearriduvvon. Dat ii dattetge gusto, jus divššohas maŋideami geažil oaččošii duođalaš dearvvašvuođaváttuid.</p>
    <p>0 Rievdaduvvon láhkaásahusain borgemánu 29. b. 2003 nr. 1093 (fápmui boahtán čakčamánu 1. b. 2003).</p>
    <p>
      <em type="bold">§ 11 </em>
      <em type="bold">Fylkkamánni meannuda váidalusa </em>
    </p>
    <p>Váidalusa meannudeapmái gustojit hálddahuslága njuolggadusat daiguin lasáhusaiguin, mat čuvvot dán paragráfas.</p>
    <p>Fylkkamánni galgá mearridit áššiid ájáhalakeahttá dárbbašmeahttumit. Jus nu atnet vealtameahttumin, galget dáhttut áššedovdi veahki. Divššohassii galgá váldit persovnnalaš oktavuođa, earret jus dat lea čielgasit dárbbašmeahttun.</p>
    <p>Jus váidalus dohkkehuvvo, de galget vajot mearridit, ahte vejolaččat álggahuvvon dikšu bissehuvvo.</p>
    <p>Mearrádusas galgá sáddet dieđu váidaleaddjái, ja kopiija sáddejuvvo olbmui, geas lea fágalaš ovddasvástádus mearrádusain.</p>
    <p>0 Rievdaduvvon borgemánu 29. b. 2003 láhkaásahusain nr. 1093 (fápmui boahtán čakčamánu 1. b. 2003).</p>
    <p>
      <em type="bold">§ 12 </em>
      <em type="bold">Dikšunmearrádusa registreren, go divššohas ii mieđa dikšui </em>
    </p>
    <p>Dieđuid dakkár divššu mearrideamis, masa divššohas ii mieđa, galgá čállit Sosiála- ja dearvvašvuođadirektoráhta dohkkehan beavdegirjái. Go lea sáhka dálkkasdálkkodeames, galgá dárkilit čilget čađahuvvon dálkkodeami.</p>
    <p>Beavdegirjji galgá čájehit Gozihanlávdegoddái ja fylkka Dearvvašvuođageahččui, go sii dan dáhttot.</p>
    <p>0 Rievdaduvvon láhkaásahusaiguin juovlamánu 21. b. 2001 nr. 1484 (fápmui boahtán ođđajagimánu 1. b. 2002), borgemánu 29. b. 2003 nr. 1093 (fápmui boahtán čakčamánu 1. b. 2003).</p>
    <p>
      <em type="bold">§ 13 </em>
      <em type="bold">Fápmui boahtin </em>
    </p>
    <p>Dát láhkaásahus boahtá fápmui ođđajagimánu 1. b. 2001.</p>
    <p xml:lang="nob">BEAIVI: LÁHKAÁSAHUS-2000-11-24-1173</p>
    <p>DEPARTEMEANTA: DFD (Dearvvašvuođa- ja fuolahusdepartemeanta)</p>
    <p>OSS/DIR: Dearvvašvuođaoss.</p>
    <p xml:lang="nob">ALMMUSTAHTTON: I 2000 2490</p>
    <p xml:lang="nob">FÁPMUI BOAHTÁN: 2001-01-01</p>
    <p>RIEVDADUVVON-MAŊIMUSAT:LÁHKAÁSAHUS -2003-08-29-1093, 2003-09-01 rájes</p>
    <p xml:lang="nob">RIEVDADA:</p>
    <p>GUSTONGUOVLU: Norga</p>
    <p xml:lang="nob">LÁHKAVUOĐĐU: LÁHKA-1999-07-02-62-§4-8</p>
    <p>
      <em type="bold">Sisdoallu  </em>
    </p>
    <p>
      <em type="bold">Láhkaásahus bággovugiid geavaheami hárrái amaset mielladearvvašvuođadiv </em>
      <em type="bold">ššu jándordikšunásahusain šaddat vahágat. </em>
    </p>
    <p>Mearriduvvon gon. res. skábmamánu 24. b. 2000 suoidnemánu 2. b. 1999 lága nr. 62 vuođul, mii gieđahallá mielladearvvašvuođadivššu ásaheami ja čađaheami (mielladearvvašvuođadikšunláhka) § 4-8. Ovddidan Sosiála- ja dearvvašvuođadepartemeanta. Rievdaduvvon juovlamánu 21. b. 2001 nr. 1484, borgemánu 29. b. 2003 nr. 1093.</p>
    <p>
      <em type="bold">§ 1. </em>
      <em type="bold">Ulbmil </em>
    </p>
    <p>Láhkaásahus galgá sihkkarastit, ahte bággovugiid geavahit dušše, go dat lea duođai vealtameahttun vahágiid hehttema geažil. Láhkaásahus galgá maid sihkkarastit ahte bággovugiid geavahit bealuštahtti vugiin ja vuođđoriektesihkkarvuođaprinsihpaid mielde, ja nu ahte gudnejahttet divššohasa persovnnalaš olmmošárvvu ja integritehta. </p>
    <p>
      <em type="bold">§ 2. </em>
      <em type="bold">Doaibmasuorgi </em>
    </p>
    <p>Bággovugiid sáhttet dušše geavahit ásahusas, mii lea dohkkehuvvon vástidit bákkolaš mielladearvvašvuođadivššu divššohasain, geat leat jándordivššus, vrd. mielladearvvašvuođadikšunlága § 3-13 nuppi lađđasa ja skábmamánu 3. b. 2000 láhkaásahusain nr. 1098, mii gieđahallá daid ásahusaid dohkkeheami, mat galget vástidit bákkolaš mielladearvvašvuođadivššus.</p>
    <p>Fáhkkatlaš diliin sáhttet dattetge geavahit bággovugiid divššohasaide, geat leat mielladearvvašvuođadivššus eará ásahusain, go mat vuosttaš lađđasis leat namuhuvvon. Dakkár diliin galgá dakkaviđe árvvoštallat, berrešiigo divššohas orrut ásahusas, nu mo vuosttaš lađđasis namuhuvvo. Jus bággovugiid dárbbašit geavahit eambo háviid, de son, geas lea dikšunovddasvástádus, galgá farggamusat ohcat divššohassii sirdima dahje saji ásahusas, gos dili sáhttet árvvoštallat ja dikšut beaktileappot ja jus vejolaš bággovugiid haga.</p>
    <p>
      <em type="bold">§ 3. </em>
      <em type="bold">Meroštallan </em>
    </p>
    <p>Bággovuohkin dán láhkaásahusa mielde adnojit</p>
    <list>
      <p type="listitem">mekanihkalaš bággoreaiddut, mat hehttejit divššohasa lihkadeames, daidda gullet boagán, seaŋgaboagán, giehtabáttit, juolgebáttit, erenoamáš báidi ja erenoamáš biktasat, mat hehttejit vahágiid,</p>
      <p type="listitem">oanehis áigái lohkkadeapmi sierra latnjii bargiid haga (sirren) ja</p>
      <p type="listitem">geardelunddot dáhpáhussan ráfáidahttin- ja jámálgahttindálkasat, mat váikkuhit oanehis áiggi.</p>
    </list>
    <p>
      <em type="bold">§ 4. </em>
      <em type="bold">Divššohasa váikkuhanvuoigatvuohta </em>
    </p>
    <p>Bággovugiid geavaheami oktavuođas galgá láhčit dilálašvuođaid nu, ahte divššohas beassá váikkuhit doaimmaide nu ollu go vejolaš, vrd. mielladearvvašvuođadikšunlága § 4-2 nuppi lađđasa.</p>
    <p>Buot dieđuid galgá heivehit divššohasa oktagaslaš eavttuid mielde.</p>
    <p>
      <em type="bold">§ </em>
      <em type="bold">5. </em>
      <em type="bold">Bággovugiid geavahaneavttut </em>
    </p>
    <p>Bággovuogit leat sierra doaimmat ja daid sáhttet geavahit dušše dalle, go dat leat duođai vealtameahttumat, amas divššohas vahágahttit iežas dahje nuppiid, dahje amaset šaddat stuorra vahágat visttiide, biktasiidda, viessogálvvuide dahje eará dávviriidda, ja go lea čielgasit boahtán ovdan ahte heivvolut vugiin ii leat leamaš ávki dahje dat leat leamaš geahnoheamit. Bággovugiid ii leat lohpi geavahit dikšunulbmiliid várás.</p>
    <p>
      <em type="bold">§ 6. </em>
      <em type="bold">Bággovugiid geavahanmearrádus </em>
    </p>
    <p>Bággovugiid geavaheami galgá doavttir mearridit.</p>
    <p>Jus šaddá fáhkkatlaš dilli, mas ii leat vejolaš gulahallat doaktáriin, ossodaga vásttolaš sáhttá mearridit geavahit mekanihkalaš bággovugiid dahje sirrema. Dakkár oktavuođain galgá farggamusat almmuhit doaktárii, gii árvvoštallá galgágo bággovugiid geavaheami ain joatkit.</p>
    <p>Mearrádusa galgá čállit ájáhalakeahttá ja almmuhit dan birra divššohassii, ja su lagamužžii, earret jus divššohas dan vuosttilda. Seammás galgá muitalit váidalanvejolašvuođas.</p>
    <p>Bággovuogi šlája ja dan geavaheami vuođuštusa galgá čállit divššohasa journálii.</p>
    <p>
      <em type="bold">§ 7. </em>
      <em type="bold">Čađaheapmi </em>
    </p>
    <p>Bággovugiid galgá geavahit nu olmmošlaččat ja fuolalaččat go vejolaš.</p>
    <p>Bággovugiid galgá geavahit nu oanehaš áiggi go vejolaš. Lohkkadeami sierra latnjii bargiid haga (sirrema) galgá geavahit eanemusat guokte diimmu hávil. Go bággovugiid geavahit oktilaččat eambo go 8 diimmu, de galgá nu guhkás go vejolaš divššohasa dili ja eará dilálašvuođaid mielde, fuolahit, ahte divššohasas lea friijasut dilli oanehut dahje guhkit áiggi. Jus dan ii sáhte dahkat, de galgá čállit manin.</p>
    <p>Bággovugiid geavahettiin divššohasa galgá bearráigeahččat jotkkolaččat. Jus divššohasa čatnet seŋgii dahje stullui, bargi galgá leat divššohasain seamma lanjas, earret jus divššohas hálida leat okto ja dan sáhttá fágalaččat bealuštit.</p>
    <p>Bággovugiid geavaheami galgá árvvoštallat dađistaga. Geavaheami galgá dakkaviđe bissehit, jus das eai oaččo vuorddehahtti bohtosiid dahje jus das leat vuordemeahttun negatiivvalaš čuovvumušat.</p>
    <p>
      <em type="bold">§ 8. </em>
      <em type="bold">Bággovugiid geavaheapmi mánáide ja vuol </em>
      <em type="bold">lil 16 jahkásaš nuoraide </em>
    </p>
    <p>Mekanihkalaš bággovugiid ii galgga geavahit vuollil 16 jahkásaš divššohasaide. Divššohasaid, geat eai leat deavdán 16 jagi, eai galgga maid lohkkadit latnjii, mas eai leat bargit.</p>
    <p>
      <em type="bold">§ 9. </em>
      <em type="bold">Váidaleapmi </em>
    </p>
    <p>Divššohas dahje su lagamuš sáhttá váidalit bággovugiid geavahanmearrádusa gozihanlávdegoddái.</p>
    <p>Váidalusa sáhttá ovddidit čálalaččat dahje njálmmálaččat bargái, dahje njuolga gozihanlávdegoddái. Bargi galgá veahkehit čállit njálmmálaččat ovdanbuktojuvvon váidalusa ja galgá ovttatmano sáddet váidalusa gozihanlávdegoddái. Váidalus ii maŋit doaimmaid ollašuhttima.</p>
    <p>Gozihanlávdegoddi galgá meannudit váidalusa vaikko bággovuohki ii šat geavahuvvo, earret jus dat, geas lea váidalanvuoigatvuohta, čálalaččat lea almmuhan ahte son geassá váidalusa ruovttoluotta.</p>
    <p>
      <em type="bold">§ 10. </em>
      <em type="bold">Bággovugiid geavaheami registreren </em>
    </p>
    <p>Ásahusat, mat namuhuvvojit § 2 vuosttaš lađđasis, galget čállit dieđuid bággovugiid geavaheami birra beavdegirjái, maid Sosiála- ja dearvvašvuođadirektoráhta lea dohkkehan. Bággovugiid beavdegirjji galgá čájehit Gozihanlávdegoddái ja fylkka Dearvvašvuođagehččui, go sii dan dáhttot. Bággovugiid guhkesáigge geavaheami galgá almmuhit gozihanlávdegoddái sin dan dáhtokeahttá.</p>
    <p>Dilálašvuođain, mat namuhuvvojit § 2 nuppi lađđasis, galgá čállit bággovugiid šlája, geavaheami vuođuštusa, álggahan- ja loahpahanáiggi, ja mearrádusa dahkki nama. Bággovuogi geavahanalmmuhusa galgá sáddet farggamusat gozihanlávdegoddái.</p>
    <p>0 Rievdaduvvon láhkaásahusaiguin juovlamánu 21. b. 2001 nr. 1484 (fápmui boahtán ođđajagimánu 1. b. 2002), borgemánu 29. b. 2003 nr. 1093 (fápmui boahtán čakčamánu 1. b. 2003).</p>
    <p>
      <em type="bold">§ 11 </em>
      <em type="bold">Fápmui boahtin </em>
    </p>
    <p>Dát láhkaásahus boahtá fápmui ođđajagimánu 1. b. 2001.</p>
    <p xml:lang="nob">BEAIVI: LÁHKAÁSAHUS-2000-12-21-1408</p>
    <p>DEPARTEMEANTA: DFD (Dearvvašvuođa- ja fuolahusdepartemeanta)</p>
    <p>OSS/DIR: Dearvvašvuođaoss.</p>
    <p xml:lang="nob">ALMMUSTAHTTON: I 2000 3184</p>
    <p xml:lang="nob">FÁPMUI BOAHTÁN: 2001-01-01</p>
    <p>RIEVDADUVVON-MAŊIMUSAT:LÁHKAÁSAHUS -2002-12-19-1714, 2003-01-01 rájes</p>
    <p xml:lang="nob">RIEVDADA:</p>
    <p>GUSTONGUOVLU: Norga</p>
    <p xml:lang="nob">LÁHKAVUOĐĐU: LÁHKA-1999-07-02-62-§6-5, LÁHKAÁSAHUS-2000-11-03-1097</p>
    <p>
      <em type="bold">Sisdoallu  </em>
    </p>
    <p>
      <em type="bold">Láhkaásahus gozihanlávdegotti doaimma birra. </em>
    </p>
    <p>Sosiála- ja dearvvašvuođadepartemeanta mearridan juovlamánu 21. b. 2000 suoidnemánu 2. b. 1999 lága nr. 62 vuođul, mii gieđahallá mielladearvvašvuođa ásaheami ja čađaheami (mielladearvvašvuođadikšunláhka) § 6-5, vrd. skábmamánu 3. b. 2000 gon. res. nr. 1097. Rievdaduvvon juovlamánu 19. b. 2001 nr. 1518, ođđajagimánu 4. b. 2002 nr. 12, juovlamánu 19. b. 2002 nr. 1714.</p>
    <p>
      <em type="bold">1. kapihtal. Oppalaš mearrádusat </em>
    </p>
    <p>
      <em type="bold">§ 1-1. </em>
      <em type="bold">Doaibmasuorgi </em>
    </p>
    <p>Láhkaásahus guoská mielladearvvašvuođadivššu gozihanlávdegottiid doaimmaide. </p>
    <p>Láhkaásahus addá dárkilut njuolggadusaid gozihanlávdegotti áššemeannudeapmái daid mearrádusaid ja doaimmaid oktavuođas, mat dasa leat erenoamážit biddjojuvvon mielladearvvašvuođadikšunlágain, earret eará áššemeannudeapmái, go meannudit lága vuođul dahkkojuvvon mearrádusaid váidalusaid.</p>
    <p>Láhkaásahus addá maid njuolggadusaid dasa, mo gozihanlávdegoddi galgá gozihit divššohasaid ásahusas orruma.</p>
    <p>
      <em type="bold">§ 1-2. </em>
      <em type="bold">Gozihanlávdegotti ovddasvástádussuorgi </em>
    </p>
    <p>Ovttaskas gozihanlávdegotti ovddasvástádussuorggi meroštallá Sosiála- ja dearvvašvuođadirektoráhta.</p>
    <p>0 Rievdaduvvon juovlamánu 19. b. 2001 láhkaásahusain nr. 1518 (fápmui boahtán ođđajagimánu 1. b. 2002).</p>
    <p>
      <em type="bold">§ 1-3. </em>
      <em type="bold">Jávohisvuođageatnegasvuohta </em>
    </p>
    <p>Gozihanlávdegotti miellahtuide guoská jávohisvuođageatnegasvuohta hálddahuslága §§ 13 - 13e vuođul.</p>
    <p>Jávohisvuođageatnegasvuohta gusto maiddái divššohasa riegádanbáikki, riegádanbeaivvi, persovdnanummira, riikkavulošvuođa, siviilaseađu, ámmáha, vistti ja bargosaji hárrái.</p>
    <p>Ráŋggáštuslága § 121 geavahuvvo vásttolaččat.</p>
    <p>
      <em type="bold">§ 1-4. </em>
      <em type="bold">Easttalašvuođanjuolggadusa </em>
      <em type="bold">t </em>
    </p>
    <p>Duopmostuollolága 6. kapihttala easttalašvuođanjuolggadusat gustojit vásttolaččat gozihanlávdegotti miellahtuide.</p>
    <p>
      <em type="bold">§ 1-5. </em>
      <em type="bold">Čoahkkimat </em>
    </p>
    <p>Gozihanlávdegotti jođiheaddji galgá mearridit čoahkkimiid áiggi ja báikki. Lahttu, gii ii sáhte searvat čoahkkimii, galgá farggamusat almmuhit das gozihanlávdegotti jođiheaddjái, gii gohčču várrelahtu čoahkkimii.</p>
    <p>Čoahkkimat eai galgga leat rahpasat. Gozihanlávdegoddi sáhttá dattetge suovvat earáid go áššáigullevaččaid searvat čoahkkimii, jus dasa leat erenoamáš ákkat.</p>
    <p>
      <em type="bold">§ </em>
      <em type="bold">1-6. </em>
      <em type="bold">Beavdegirji </em>
    </p>
    <p>Gozihanlávdegoddi galgá čállit beavdegirjji doaimmainis.</p>
    <p>Beavdegirjái galgá earret eará čállit gozihanlávdegotti čoahkkimiid áiggi ja báikki, geat gozihanlávdegottis leat, ja guđe áššiid dat lea meannudan. Jus dat lea meannudan váidalusášši, beavdegirjjis galgá boahtit ovdan geasa lea addojuvvon várrehus, geat várrehuvvon olbmuin leat boahtán čoahkkimii ja čilgen ášši dahje cealkán juoidá dan hárrái, ja guđe áššebáhpárat leat váldojuvvon ovdan.</p>
    <p>Gozihanlávdegotti čoahkkinmearrádusaid galgá čállit beavdegirjái. Beavdegirjjis galgá maid čilget, mo gozihanlávdegoddi lea gozihan divššohasaid orruma ásahusas.</p>
    <p xml:lang="nob">
      <em type="bold">§ 1-7. </em>
      <em type="bold">Raporteren </em>
    </p>
    <p>Gozihanlávdegoddi galgá ovdal cuoŋománu 1. b. raporteret Sosiála- ja dearvvašvuođadirektoráhtii ja fylkkamánnii ovddit jagi čoahkkin- ja gozihandoaimmaid, ja meannuduvvon áššiid.</p>
    <p>Sosiála- ja dearvvašvuođadirektoráhta ráhkada dárkilut njuolggadusaid dan hárrái, mii raportii galgá gullat.</p>
    <p>0 Rievdaduvvon láhkaásahusaiguin juovlamánu 19. b. 2001 nr. 1518 (fápmui boahtán ođđajagimánu 1. b. 2002), juovlamánu 19. b. 2002 nr. 1714 (fápmui boahtán ođđajagimánu 1. b. 2003).</p>
    <p>
      <em type="bold">§ 1-8. </em>
      <em type="bold">Gozihanlávdegotti diehtoháhkanvejolašvuođat </em>
    </p>
    <p>Go gozihanlávdegoddi bivdá, dearvvašvuođabargit galget addit dieđuid ja ovdanbuktit áššebáhpáriid, maid gozihanlávdegoddi atná dárbbašlažžan doaimmaidasas, earret eará:</p>
    <list>
      <p type="listitem">áššebáhpáriid, maid čállet dan oktavuođas, go mearridit viidásut iskkademiid ja bákkolaš mielladearvvašvuođadivššu,</p>
      <p type="listitem">dieđáhusa, mas oaidná guđe divššohasat leat sirdon ásahusorrumii, dahje eará doaimmaide, main ásahus vástida, vrd. mielladearvvašvuođadikšunlága § 4-10 ja § 5-4, vrd. § 3-1,</p>
      <p type="listitem">divššohasa journála,</p>
      <p type="listitem">beavdegirjji divššu hárrái, masa divššohas ii mieđa, vrd. mielladearvvašvuođadikšunlága § 4-4,</p>
      <p type="listitem">beavdegirjji bággovugiid geavaheami hárrái, vrd. mielladearvvašvuođadikšunlága § 4-8,</p>
      <p type="listitem">oktagaslaš plána, vrd. mielladearvvašvuođadikšunlága § 4-1.</p>
    </list>
    <p>
      <em type="bold">§ 1-9. </em>
      <em type="bold">Dieđuid doaimmaheapmi divššohassii </em>
    </p>
    <p>Dieđuid galgá doaimmahit giddejuvvon reiven divššohassii persovnnalaččat. Dieđuid sáhttá sáddet elektrovnnalaš gulahallamiin, jus divššohas dasa miehtá, ja go geavahit luohtehahtti vuogi, mainna sihkkarastet luhtolašvuođa ja dan, ahte diehtu lea vuostáiváldojuvvon.</p>
    <p>0 Rievdaduvvon ođđajagimánu 4. b. 2002 láhkaásahusain nr. 12.</p>
    <p>
      <em type="bold">2. kapihtal. Váidalusáššiid </em>
      <em type="bold">áššemeannudannjuolggadusat </em>
    </p>
    <p>
      <em type="bold">§ 2-1. </em>
      <em type="bold">Kapihttala doaibmasuorgi </em>
    </p>
    <p>Dát kapihtal guoská buot váidalusáššiide. Go meannudit váidalusa, mii guoská viidásut iskkadeapmái, bákkolaš mielladearvvašvuođadivššu ásaheapmái dahje loahpaheapmái, ja sirdináššiide, geavahuvvojit maiddái mielladearvvašvuođadikšunlága § 6-4 njuolggadusat.</p>
    <p>
      <em type="bold">§ 2-2. Váidalanáigemearit </em>
    </p>
    <p>Váidalanáigemearri lea 3 vahku dan rájes, go diehtu mearrádusas lea joavdan olbmui, geas lea váidalanvuoigatvuohta. Hálddahuslága njuolggadusat áigemeriid hárrái gustojit vásttolaččat.</p>
    <p>Bákkolaš mielladearvvašvuođadivššu ásahan- ja loahpahanmearrádusa sáhttá váidalit gitta golbma mánu dan rájes, go mielladearvvašvuođadikšu lea nohkan.</p>
    <p>
      <em type="bold">§ 2-3. Váidalusa doaimmaheapmi </em>
    </p>
    <p>Váidalusa sáhttá doaimmahit gozihanlávdegoddái njuolga dahje dearvvašvuođabargi bokte doppe, gos divššohas orru. Dat gii váldá vuostá váidalusa, galgá jođáneamos lági mielde doaimmahit váidalusa gozihanlávdegoddái.</p>
    <p>Váidalusa sáhttá doaimmahit čálalaččat dahje njálmmálaččat. Jus dilálašvuođaid geažil lea sudja, de son guhte vuostáiváldá njálmmálaš váidalusa, sáhttá bivdit váidaleaddji čállit, ahte son hálida váidalit. Muđui njálmmálaš váidalusa galgá čállit dat, gii dan vuostáiváldá.</p>
    <p>
      <em type="bold">§ 2-4. Su čielggadus, geas lea fágalaš vástu mearrádusain </em>
    </p>
    <p>Gozihanlávdegoddi sáhttá bivdit su, geas lea fágalaš vástu mearrádusain, čállit čielggadusa dihto áigemeari siste, maid gozihanlávdegoddi mearrida.</p>
    <p>Čielggadusas galget leat mielde dieđut mearrádusas, mii lea váidaluvvon, ja maiddái fágalaš ovddasvástideaddji árvvoštallan lága eavttuid hárrái. Čielggadusa mielde galgá maid čájehit, guđe dieđuid vuođul fágalaš ovddasvástideaddji lea mearridan ášši.</p>
    <p>Go čielggadus lea boahtán gozihanlávdegoddái, dan galgá farggamusat almmuhit divššohassii ja vejolaččat su ovddasteaddjái.</p>
    <p>
      <em type="bold">§ 2-5. Dieđut divššohassii </em>
    </p>
    <p>Gozihanlávdegoddi galgá almmuhit divššohassii dahje su ovddasteaddjái čuovvovaš dieđuid:</p>
    <list>
      <p type="listitem">gozihanlávdegotti lahtuid namaid,</p>
      <p type="listitem">ahte divššohasas ja/dahje su ovddasteaddjis lea vuoigatvuohta leat mielde, vrd. § 2-8,</p>
      <p type="listitem">áiggi goas ášši váldo ovdan ja ahte divššohasas lea vuoigatvuohta muitalit oainnus ovdalgo gozihanlávdegoddi mearrida ášši,</p>
      <p type="listitem">ahte divššohas dahje su ovddasteaddji galgá nu johtilit go vejolaš almmuhit, jus giinu gozihanlávdegotti lahtuin lea easttalaš.</p>
    </list>
    <p>
      <em type="bold">§ 2-6. Áššedieđut </em>
    </p>
    <p>Gozihanlávdegotti jođiheaddji galgá fuolahit, ahte áššis leat nu vuđolaš dieđut go vejolaš.</p>
    <p>Jus vihtanat dahje áššedovdit galget čilget ášši gozihanlávdegoddái, jođiheaddji fuolaha sin bovdemis. Jus divššohas, dahje su ovddasteaddji, gáibida ahte galget dáhttut lassidieđuid dahje guldalit vihtana, de gozihanlávdegoddi sáhttá hilgut gáibádusa, jus dieđut eai oro mearkkašeamen maidege áššái.</p>
    <p>Gozihanlávdegotti mearrádusa galgá vuođuštit.</p>
    <p>Čilgehusaid, maid addet dušše jođiheaddjái, galgá čállit. Muđui gozihanlávdegoddi mearrida juohke áššis sierra, man muddui čilgehusaid galgá čállit beavdegirjái.</p>
    <p>Áššiin, maid vuođđun lea mielladearvvašvuođadikšunlága § 6-4, galgá doallat čoahkkimiid. Hálddahuslága § 17 gusto vásttolaččat.</p>
    <p>
      <em type="bold">§ 2-7. Gozihanlávdegotti mearrádus </em>
      <em type="bold">at </em>
    </p>
    <p>Go gozihanlávdegotti jođiheaddji oaivvilda, ahte ášši várás leat ráhkkanan doarvái bures, lávdegoddi meannuda ja mearrida ášši.</p>
    <p>Ášši galgá mearridit dievaslohkosaš lávdegoddi. Ovdal mearrádusa gozihanlávdegoddi ráđđádallá ja jienasta. Go jienat juohkásit dássidit, jođiheaddji jietna mearrida.</p>
    <p>Mearrádusas galget leat:</p>
    <list>
      <p type="listitem">dieđut gozihanlávdegotti čohkiidusas ja loahpalaš čoahkkima áigi ja báiki</p>
      <p type="listitem">oanehis áššečilgehus, mearrádusa vuođušteapmi ja loahppacealkka,</p>
      <p type="listitem">diehtu das, leigo mearrádus ovttajienalaš. Jus gozihanlávdegoddi ii lean ovtta oaivilis, de galgá vuođuštit iešguđet oaiviliid.</p>
    </list>
    <p>Duohtadilli, mii lea mearrádusa vuođđun, ja áššit, maid leat deattuhan vejolaš árvvoštallamis, galget boahtit ovdan čállosis.</p>
    <p>Gozihanlávdegoddi galgá, jus vejolaš, mearridit ášši guovtti vahku siste dan rájes, go ášši lea sidjiide ovddiduvvon. Jus áigemeari eai sáhte doallat, de galget mearrádusas almmuhit suja.</p>
    <p>Mearrádusa galget vuolláičállit gozihanlávdegotti lahtut, dahje vejolaččat gozihanlávdegotti jođiheaddji fápmudusa vuođul.</p>
    <p>Mearrádusa kopiija galgá nu johtilit go vejolaš sáddet divššohassii, su ovddasteaddjái ja dasa geas lea fágalaš vástu mearrádusain. Jus váidaleaddji lea eará go divššohas, dahje su ovddasteaddji, de galgá maiddái váidaleaddjái sáddet dieđu mearrádusas.</p>
    <p>
      <em type="bold">§ 2-8. Divššohasa searvanvuoigatvuohta </em>
    </p>
    <p>Divššohasas, dahje olbmos, gii su beales doaibmá, lea vuoigatvuohta searvat čoahkkimiidda, main ovdanbuktet čilgehusaid dahje njálmmálaš čielggademiid ášši meannudeami várás.</p>
    <p>Jus dasa leat nana ákkat, gozihanlávdegoddi sáhttá mearridit, ahte divššohas galgá guođđit čoahkkima. Go divššohas máhccá čoahkkinlatnjii, sutnje galgá muitalit, mii doppe lea čilgejuvvon dan botta go son ii lean doppe. Dieđuid sáhttá guođđit muitalkeahttá divššohassii dušše dalle, go dat lea duođai vealtameahttun hehtten dihte divššohasa iežas heakka dahje dearvvašvuođa vahágahttima. Dieđuid sáhttá guođđit muitalkeahttá maiddái, go divššohasa lagaš olbmuid vuhtiiváldin dan čielgasit gáibida.</p>
    <p>
      <em type="bold">3. kapihtal. Eará dárkkisteapmi </em>
    </p>
    <p>
      <em type="bold">§ 3-1. Dokumeantadárkkisteapmi, vrd. mielladearvvašvuođa § 3-10 vuosttaš lađđasa </em>
    </p>
    <p>Go giinu lea bákkolaš mielladearvvašvuođadivššus, gozihanlávdegoddi galgá nu johtilit go vejolaš dárkkistit dokumeanttaid ja dan láhkai sihkkarastit, ahte leat čuvvon rievttes áššemeannudanvuogi, ja ahte mearrádus vuođđuduvvá mielladearvvašvuođadikšunlága § 3-2 vuođđoeavttuid ja mielladearvvašvuođadikšunlága § 3-3 eavttuid árvvoštallamii.</p>
    <p>Jus gozihanlávdegoddi fuomáša ovdanbuktojuvvon áššebáhpáriid vuođul, ahte mearrádusas leat duođalaš formála dahje ávnnaslaš boasttuvuođat, mearrádusa sáhttet fámuhuhttit. Dokumeantadárkkisteami bohtosa galgá čállit beavdegirjái.</p>
    <p>
      <em type="bold">§ 3-2. Dárkkisteapmi golmma mánu geahčen </em>
    </p>
    <p>Jus bákkolaš mielladearvvašvuođadivššu ásaheapmi ii váidaluvvo, gozihanlávdegoddi galgá liikkáge, go golbma mánu leat vássán ášši mearrideames, iežas álgagiin árvvoštallat dárbbašuvvogo bákkolaš mielladearvvašvuođadikšu. Gozihanlávdegoddi galgá árvvoštallat, divvetgo bákkolaš mielladearvvašvuođa eavttut ain, ja dat galgá erenoamážit árvvoštallat divššu ulbmillašvuođa.</p>
    <p>Gozihanlávdegoddi galgá fuolahit, ahte ášši hárrái leat nu vuđolaš dieđut go vejolaš, ja dat sáhttá dárkkistit buot beliid áššis. Divššohasas lea vuoigatvuohta ovdanbuktit oainnus, vrd. mielladearvvašvuođadikšunlága § 3-12.</p>
    <p>Mearrádusa kopiija galgá nu johtilit go vejolaš sáddet divššohassii, su ovddasteaddjái, ja dasa geas lea fágalaš vástu mearrádusain.</p>
    <p>
      <em type="bold">§ 3-3. Miehtan bákkolaš mielladearvvašvuođadivššu guhkideapmái, vrd. mielladearvvašvuo </em>
      <em type="bold">đadivššu lága § 3-10 goalmmát lađđasa </em>
    </p>
    <p>Jus bákkolaš dikšu galgá bistit guhkit go jagi, gozihanlávdegoddi galgá dasa miehtat. Guhkideami oktavuođas meannudit ášši seammáláhkai go dárkkisteami oktavuođas, mii dahkko dán láhkaásahusa § 3-2 vuođul.</p>
    <p>
      <em type="bold">§ 3-4. 12 jagi deavdán mánáid eaktodáhtolaš mielladearvvašvuođadikšu, vrd. mielladearvvašvuođadikšunlága § 2-1 njealját lađđasa </em>
    </p>
    <p>Go ásahit mielladearvvašvuođadivššu dan dahje daid olbmuid miehtama vuođul, geain lea váhnenovddasvástádus, de galgá ásahanjearaldaga ovddidit gozihanlávdegotti dárkkisteapmái, jus mánná ieš ii leat ovtta oaivilis mearrádusain.</p>
    <p>Mánná sáhttá maid maŋŋá dáhttut divššu heaittiheami. Jus mearridit joatkit divššu, jearaldaga sáhttá ovddidit gozihanlávdegoddái dárkkisteapmái.</p>
    <p>
      <em type="bold">§ 3-5. Gáibádus, ahte divššohas miehtá bákkolaš mielladearvvašvuođadivššu njuolggadusaide mielladearvvašvuođadikšunlága § 3-1 vuođul, vrd. mielladearvvašvuođadikšunlága § 2-2 </em>
    </p>
    <p>Divššohas, su lagamuš dahje ovddasteaddji, sáhttá ovddidit gozihanlávdegotti dárkkisteapmái mearrádusa, mainna gáibidit divššohasa miehtat dasa, ahte bákkolaš mielladearvvašvuođadivššu njuolggadusat gusket sutnje golmma vahku áigge. Jus mearrádus guoská mánáide ja nuoraide, geat leat 12 ja 16 jagi gaskkas, ja mánná ieš ii leat seammá oaivilis doaimmain, mearrádusa galgá ovddidit gozihanlávdegoddái. Gozihanlávdegoddi galgá johtileamos lági mielde meannudit ášši.</p>
    <p>Vuollil 16 jahkásaš mánáid ja nuoraid doaimmaid sáhttet johttáhit vaikko gozihanlávdegoddi ii leatge meannudan ášši.</p>
    <p>
      <em type="bold">4. kapihtal. Divššohasa ásahusorruma je. dárkkisteapmi </em>
    </p>
    <p>
      <em type="bold">§ 4-1. </em>
      <em type="bold">Galledeamit </em>
    </p>
    <p>Gozihanlávdegoddi galgá unnimusat oktii mánus galledit ásahusaid/ossodagaid, mat leat dohkkehuvvon vástidit divššohasain, geat leat bákkolaš mielladearvvašvuođa jándordivššus. Eará ásahusaid ja báikkiid, mat fállet priváhta divššu, galget galledit unnimusat 4 geardde jagis. Galledeapmái sáhttá oassálastit okta dahje máŋga gozihanlávdegotti lahtu. Muhtimin sii galget fitnat dieđitkeahttá das ovddalgihtii.</p>
    <p>Sosiála- ja dearvvašvuođadirektoráhta sáhttá addit sierralobi láhkaásahusa § 4-1 vuosttaš lađđasa mearrádusas.</p>
    <p>0 Rievdaduvvon juovlamánu 19. b. 2001 láhkaásahusain nr. 1518 (fápmui boahtán ođđajagimánu 1. b. 2002).</p>
    <p>
      <em type="bold">§ 4-2. </em>
      <em type="bold">Oppalaččat g </em>
      <em type="bold">oziheami birra </em>
    </p>
    <p>Gozihanlávdegoddi galgá gozihit mo restriktiiva doaimmat geavahuvvojit. Gozihanlávdegoddi galgá galledemiidis oktavuođas lohkat beavdegirjjiid, maidda leat čállán dieđuid bággovugiid geavaheami birra ja divššu birra, masa divššohas ieš ii leat miehtan.</p>
    <p>Gozihanlávdegoddi galgá iskat, leatgo ásahusas viessonjuolggadusat, ja fuolahit ahte dat čuvvot lágaid, mat guđege áigge gustojit.</p>
    <p>Gozihanlávdegoddi galgá galledemiidis oktavuođas addit divššohasaide vejolašvuođa váidalit mearrádusaid lága vuođul, ja muđui váldit ovdan diliid, main lea mearkkašupmi divššohasa ásahusas dahje dikšunsajis orrumii. Divššohasat, mat leat boahtán dikšui ásahussii iežaset dasa mieđakeahttá maŋimuš galledeami rájes, galget oažžut fálaldaga beassat háleštit gozihanlávdegottiin. Muđui galget gozihanlávdegotti lahtut vejolašvuođaid mielde rávvet ja veahkehit divššohasaid.</p>
    <p>Gozihanlávdegoddi galgá dieđihit fylkkadoaktárii ásahusa duođalaš dilálašvuođaid birra. Muđui gozihanlávdegoddi sáhttá váldit ovdan dili ásahusa njunnošiin dahje olbmuin, geas lea fágalaš vástu mearrádusain.</p>
    <p xml:lang="nob">II</p>
    <p>Láhkaásahus boahtá fápmui ođđajagimánu 1. b. 2001.</p>
    <p xml:lang="nob">67</p>
  </body>
</document>
