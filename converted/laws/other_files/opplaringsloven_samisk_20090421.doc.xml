<document xml:lang="sme" id="no_id"><header><title>LÁHKA 1998-07-17 nr 61: Láhka vuođđoskuvlla ja joatkkaoahpahusa birra (oahpahusláhka).</title><genre code="laws"/><author><unknown/></author><translator><person firstname="Heaika" lastname="Skum" sex="m" born="" nationality="NO"/></translator><translated_from xml:lang="nob"/><year>2009</year><wordcount>14532</wordcount><conversion_status type="standard"/><availability><free/></availability><submitter name="" email="divvun@samediggi.no"/><origFileName>http://www.regjeringen.no/upload/KD/Vedlegg/Opplæringsloven_samisk_20090421.doc</origFileName><parallel_text xml:lang="nno" location="1998-07-17-61.html"/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision$; </version></header><body><p><em type="bold">LÁHKA 1998-07-17 nr 61: Láhka vuođđoskuvlla ja joatkkaoahpahusa birra (oahpahusláhka). </em></p>
<p>DÁHTON:</p>
<p>LÁHKA-1998-07-17-61</p>
<p>DEPARTEMEANTA:</p>
<p>MD (Máhttodepartemeanta)</p>
<p>FÁMUS:</p>
<p>1998-11-27, 1999-08-01, skuvlajahki 1999/2000</p>
<p>MAŊIMUS RIEVDADUVVON:</p>
<p>LÁHKA-2008-12-19-118 2009-01-01 rájes</p>
<p>RIEVDADA:</p>
<p>SYS-KODA:</p>
<p>BG03b, BG03c, BG03f, BG26i</p>
<p>EALÁHUSKODA:</p>
<p>931</p>
<p>OANEHISNAMAHUS:</p>
<p>Oahpahusláhka - oahpah.</p>
<p>Guovddáš láhkaásahusat</p>
<p>Láhka vuođđoskuvlla ja joatkkaoahpahusa birra (oahpahusláhka).</p>
<p><em type="bold">Láhka vuođđoskuvlla ja joatkkaoahpahusa birra (oahpahusláhka). </em></p>
<p>Gč. 2003 suoidnemánu 4.beaivi lága nr. 84. Gč. ovdalaš mearrádus 1739 ođđajagimánu 23.beaivvi, plakáhta 1741 miessemánu 5.beaivi, 1816 suoidnemánu 1.beaivvi lágat 1. ja 2. §§, 1825 suoidnemánu 14.beaivvi, 1854 borgemánu 26.beaivvi, 1860 miessemánu 16.beaivvi, 1869 miessemánu 22.beaivvi, 1869 miessemánu 22.beaivvi, 1873 miessemánu 31.beaivvi, 1878 geassemánu 19.beaivvi nr. 2, 1881 geassemánu 8.beaivvi nr. 2 ja 1889 geassemánu 26.beaivvi nr. 1 okta liigelágaiguin 1891 njukčamánu 21beaivvi, 1892 suoidnemánu 6.beaivvi nr. 1, 1894 suoidnemánu 21.beaivvi nr. 3, 1896 miessemánu 9.beaivvinr. 1, 1898 geassemánu 11.beaivvi nr. 2, 1900 miessemánu 31.beaivvi nr. 1, 1905 njukčamánu 27.beaivvi, 1908 borgemánu 15.beaivvi nr. 3, 1909 čakčamánu 18.beaivvi nr. 1, 1910 suoidnemánu 2.beaivvi nr. 2, 1915 borgemánu 13.beaivvi nr. 1, 1917 miessemánu 19.beaivvi nr. 1, 1917 miessemánu 5.beaivvi nr. 2, 1918 suoidnemánu 5.beaivvi nr. 1, 1921 guovvamánu 25.beaivvi nr. 1, 1922 suoidnemánu 21.beaivvi nr. 1, 1924 borgemánu 1.beaivvi nr. 1, 1927 miessemánu 13.beaivvi nr. 1, 1927 suoidnemánu 1.beaivvi nr. 5, 1928 cuoŋománu 13.beaivvi nr. 1, 1932 cuoŋománu 29.beaivvi nr. 1 ja 1935 geassemánu 21.beaivvi nr. 5, 1936 suoidnemánu 16.beaivvi nr. 8 ja 1936 suoidnemánu 16.beaivvi nr. 9 ja liigelágat 1937 geassemánu 17.beaivvi nr. 5, 1946 skábmamánu 8.beaivvi nr. 1 § 25, 1947 miessemánu 23.beaivvi nr. 1, 1947 suoidnemánu 4.beaivvi nr. 1, 1948 juovlamánu 13.beaivvi nr. 2, 1950 juovlamánu 15.beaivvi nr. 8 § 14, 1951 skábmamánu 23.beaivvi nr. 2 § 24, 1953 suoidnemánu 17.beaivvi nr. 14, 1955 geassemánu 30.beaivvi nr. 3, 1956 juovlamánu 14.beaivvi nr. 1, 1957 geassemánu 28.beaivvi nr. 6, lágat 1959 cuoŋománu 10.beaivvi nr. 1, 1969 geassemánu 13.beaivvi nr. 24, 1974 geassemánu 21.beaivvi nr. 55.</p>
<p><em type="bold">1. kápihttal. Ulbmil, doaibmaguovlu ja heivehuvvon oahpahus jnv. </em></p>
<p>Bajilčála rievdaduvvon 2008 geassemánu 20.beaivvi lágain nr.48 (fámus 2008 borgem. 1.beaivvi, 2008 geassem. 20.b. res. nr. 621 bakte).</p>
<p><em type="bold">§ 1-1. Oahpahusa ulbmil </em></p>
<p>Oahpahus skuvllas ja oahpahusfitnodagas galgá, ruovttu ovttasbarggu ja ipmárdusa bakte, rahpat uvssaid máilmmi ja boahtte áiggi guvlui ja addit ohppiide ja fitnoohppiide historjjálaš ja kultuvrralaš máhtolašvuohta ja gullevašvuođa.</p>
<p>Oahpahusas galget risttalaš ja humanisttalaš vuođđudeaddji árvvut ja árbevierut leat vuođđun, nugo árvvusatnimis olmmošárvvu ja luonddu, vuođđun galgá maiddái leat oskufriddjavuohta, ráhkisvuohta earáide, ándagassii addojupmi, dásseárvu ja solidaritehta, ja eará oskkuid ja eallinoainnuid árvvut main olmmošvuoigatvuohta lea vuođđun.</p>
<p>Oahpahus galgá váikkuhit dasa ahte oahppá eanet ja ipmirda našunála kulturárbbi ja min oktasaš riikkaidgaskasaš kulturárbevieruid.</p>
<p>Oahpahus galgá addit kultuvrralaš šláddjivuođa árvádusa ja oahppat árvvusatnit juohkehačča oskku. Oahpahus galgá ovddidit demokratiija, dásseárvvu ja dieđalaš jurddašeami.</p>
<p>Oahppit ja fitnooahppit galget ovdánahttit máhtolašvuođaset, čehppodagaset ja guottuideaset vai hálddašit iežaset eallima ja ohppet searvat servodaga ovttasbargguide ja searvevuođaide. Sii galget beassat ovdánahttit duddjonmovtta, beroštumi ja oahppat diđolaš jurddašanvuogi.</p>
<p>Oahppit ja fitnooahppit galget oahppat moaitevaččat árvvoštallat ja ehtalaččat ja birasdiđolaččat doaibmat. Sis galgá leat mielovddasvástádus ja vuoigatvuohta searvat váikkuhandoaimmaide.</p>
<p>Skuvla ja oahpahusfitnodat galgá vuostáiváldit ohppiid ja fitnoohppiid luohttevašvuođain, gudnevuollegašvuođain ja gáibádusaiguin ja seammás addit hástalusaid mat ovddidit muitima ja oahppanmovtta. Buotlágan vealaheami galgá vuostálastit.</p>
<p>Rievdaduvvon 1999 čakčam. 17.beaivvi lágain nr. 74 (fámus 1999 čakčam. 17.beaivvi, 1999 čakčam. 17.b. res. nr. 1011 bakte), 2000 geassem. 30.b. lágain nr. 63 (fámus 2000 borgemánu 1.beaivvi rájes, 2000 geassemánu 30.beaivvi res. nr. 645 bakte), 2003 suoidnemánu 4.beaivvi lágain nr. 84 (fámus 2003 golggotm. 1.beaivvi rájes), 2008 juovlamánu 19.beaivvi lágain nr. 118 (fámus 2009 ođđajagim. 1.beaivvi rájes, 2008 juovlamánu 19.beaivvi res. nr. 1424 bakte).</p>
<p><em type="bold">§ 1-2. Lága doaibmaguovlu </em></p>
<p>Láhka guoská vuođđoskuvlaoahpahussii ja joatkkaoahpahussii almmolaš skuvllain ja oahpahusfitnodagain jus eará ii leat earenoamážiid mearriduvvon.</p>
<p>Láhka guoská maiddái vuođđoskuvlaoahpahussii ja joatkkaoahpahussii priváhta vuođđoskuvllain mat eai oaččo stáhtadoarjaga priváhtaskuvlalága bakte, ja priváhta ruovttuoahpahussii vuođđoskuvllas.</p>
<p>4A kápihttal guoská oahpahussii mii earenoamážiid lágiduvvo rávisolbmuide, ja mii lea suohkana dahje fylkkasuohkana ovddasvástádussuorgi.</p>
<p>Rievdaduvvon čuovvovaš lágain: 2000 geassemánu 30.beaivvi nr. 63 (fámus 2000 borgemánu 1.beaivvi rájes, 2000 geassemánu 30.beaivvi res. nr. 645), 2008 geassemánu 20.beaivvi nr. 48 (fámus 2008 borgemánu 1.beaivvi, 2008 geassemánu 20.beaivvi res. nr. 621), 2008 juovlamánu 19.beaivvinr. 118 (fámus 2009 ođđajagimánu 1.beaivvi rájes, 2008 juovlamánu 19.beaivvi res. nr. 1424).</p>
<p><em type="bold">§ 1-3. Heivehuvvon oahpahus </em></p>
<p>Oahpahus galgá heivehuvvot juohke ovttaskas oahppi, fitnooahppi ja oahppokandidáhta eavttuide ja návccaide.</p>
<p>Lasihuvvon 2008 geassemánu 20.beaivvi nr. 48 lágain (fámus 2008 borgemánu 1.beaivvi, 2008 geassemánu 20.beaivvi res. nr. 621), ovddit 1-3 § šattai ođđa 1-5 §.</p>
<p><em type="bold">§ 1-4. Geahččalandoaibma </em></p>
<p>Lága mielde sáhttá departemeanta suohkana dahje fylkkasuohkana ohcamuša vuođul dohkkehit spiehkastaga lágas ja láhkaásahusain áigeráddjejuvvon pedagogalaš dahje organisatuvrralaš geahččaleami dihte.</p>
<p><em type="bold">§ 1-5. Láhkaásahusat </em></p>
<p>Gonagas stáhtaráđis sáhttá mearridit dárkilat láhkaásahusaid oahpahusa ulbmiliid ja prinsihpaid birra.</p>
<p>Rievdaduvvon 2008 geassem. 20.beaivvi lágain nr. 48 (fámus 2008 borgem. 1.beaivvi, 2008 geassem. 20.b. res. nr. 621 bakte), rievdada paragráfaid 1-3 § rádjai.</p>
<p><em type="bold">2. kápihttal. Vuođđoskuvla </em></p>
<p><em type="bold">§ 2-1. Vuoigatvuohta ja geatnegasvuohta oažžut vuođđoskuvlaoahpahusa </em></p>
<p>Mánáide ja nuoraide lea geatnegas vuođđoskuvlaoahpahus, ja vuoigatvuohta oažžut almmolaš vuođđoskuvlaoahpahusa nu movt ovdanboahtá dán lágas ja guoskevaš láhkaásahusain. Geatnegasvuohta sáhttá vuhtiiváldojuvvot almmolaš vuođđoskuvlaoahpahusa dahje sullasaš oahpahusa bakte.</p>
<p>Vuoigatvuohta oažžut vuođđoskuvlaoahpahusa lea fámus go lea veadjehahtti ahte mánná galgá leat Norggas guhkit go golbma mánu. Vuođđoskuvlaoahpahusa geatnegasvuohta lea fámus das rájes go lea orron golbma mánu. Departemeanta sáhttá earenoamáš oktavuođain čoavdit ohppiid dán geatnegasvuođas.</p>
<p>Vuođđoskuvlaoahpahus galgá dábálaččat álgit dan kaleandarjagi rájes go mánná deavdá guhtta jagi. Jus áššedovdi árvvoštallama vuođul sáhttá eahpidit ahte leago mánná ovdánan skuvlaálgima dássái, de lea mánás vuoigatvuohta maŋidit skuvlaálgima ovttain jagiin jus váhnemat dan gáibidit. Áššedovdi árvvoštallama ja váhnemiid čálalaš mieđáhusa mielde sáhttá suohkan earenoamáš oktavuođain maŋidit skuvlaálgima ovttain jagiin. Jus váhnemat ohcet dahje mihtet, de sáhttá suohkan áššedovdi árvvoštallama vuođul miehtat ahte mánná álgá skuvlii jagi ovdal jus mánná lea deavdán vihtta jagi maŋimusat cuoŋománu 1. beaivái.</p>
<p>Oahpahusa vuoigatvuohta ja geatnegasvuohta bistá dassážii go oahppi lea čađahan logát skuvlajagi. Áššedovdi árvvoštallama ja váhnemiid čálalaš mieđiheami vuođul sáhttá suohkan ollásit dahje belohahkii luvvet oahppi oahpahusgeatnegasvuođas oahppi doahttalusa vuođul.</p>
<p>Jus oahppi jávká geatnegahtton oahpahusas ozakeahttá, sáhttet oahppi váhnemat dahje eará fuolaheaddjit, ráŋggáštuvvot sáhkuin jus jávkama sivvan lea iešdáhtolaš dahje váruhis dahku. Almmolaš áššečuoččáldahttin ii ovddiduvvo earret go jus suohkan gáibida áššečuoččáldahttima.</p>
<p>Rievdaduvvon 2003 ođđajagim. 31.beaivvi lágain nr.10.</p>
<p><em type="bold">§ 2-2. Vuođđoskuvlaoahpahus </em><em type="bold">a </em><em type="bold">viidodat </em><em type="bold">áiggi dáfus </em></p>
<p>Láhkaásahusain departemeanta mearrida vuođđoskuvlaoahpahusa oppalaš áigemeari.</p>
<p>Suohkan sáhttá láhkaásahusaid bakte mearridit oahpahusdiibmomeari lassin diibmomearrái namuhuvvon dán láhkaásahusa vuosttaš lađđasis. Hálddašanlága § 38 vuosttaš lađđasa c-bustáva gáibádus ahte galgá mearrádusa gulahit Norsk Lovtidendas lea fámoheapme.</p>
<p>Oahpahus galgá bistit unnimusat 38 skuvlavahkuid skuvlajagi 45 oktilis vahkorámmaid siskkobealde.</p>
<p>Suohkan mearrida skuvlajahkái ohppiid skuvla- ja luopmobeivviid. Láhkaásahus galgá leat heivehuvvon dasa movt našunála geahččaleamit čađahuvvojit. Hálddašanlága § 38 vuosttaš lađđasa c-bustáva ahte galgá mearrádusa gulahit Norsk Lovtidendas lea fámoheapme.</p>
<p>Láhkaásahusas departemeanta sáhttá mearridit rámmaid ohppiid beaivválaš skuvlabeaivvi ja bottuid gihkodaga.</p>
<p><em type="bold">§ 2-3. Vuođđoskuvlaoahpahusa sisdoallu ja árvvoš </em><em type="bold">tallan </em></p>
<p>Vuođđoskuvlaoahpahus galgá fátmmastit oskku, eallinoainnu ja etihka, dárogiela, matematihka, vierisgiela, lášmmohallama, dáiddu ruovttu, servodaga ja luonddu birra, ja estehtalaš, praktihkalaš ja sosiála oahpahusa. § 2-2 mielde sáhttá oassi oahpahusáiggis geavahuvvot fágaide ja doaimmaide maid skuvla ja oahppit leat válljen, gohttehatskuvlaoahpahussii ja oahpahussii eará skuvllain dahje bargosajis olggobealde skuvlla. Earret láhkaásahusa § 2-2 mearriduvvon unnimus diibmologu sáhttet suohkanat ieža mearridit movt liigediimmuid geavahit.</p>
<p>Vuođđoskuvla lea juhkkojuvvon mánáiddássái ja nuoraiddássái. Mánáiddássi fátmmasta 1.-7. ahkeluohkáid ja nuoraiddássi ges fátmmasta 8.-10. ahkeluohkáid.</p>
<p>Departemeanta dat láhkaásahusa bakte mearrida fága, oahpahusa ulbmila, diibmomeari fágaid gaskkas ja oahpahusa čađaheami. Departemeanta mearrida láhkaásahusaid man mielde árvvoštallat skuvlla ja priváhta ohppiid loahppageahččaleami ja movt váidit árvvoštallama, loahppageahččaleami ja duođašteami.</p>
<p>Oahppit galget aktiivvalaččat searvat oahpahussii. Oahpahusbargit galget heivehit ja čađahit oahpahusa dán lága oahppoplánaid mielde. Rektor galgá organiseret skuvlla nu ahte oktiivástida láhkaásahusa vuosttaš ja goalmmát lađđasiid ja ahte oktiivástida láhkaásahusa § 1-1 ja § 1-3.</p>
<p>Suohkana ohcamuša vuođul sáhttá departemeanta miehtat ahte skuvla spiehkasta vuosttaš lađđasis ja oahppoplána láhkaásahusain jus gáibádus oahpahussii ii láivuduvvo. Ovdal go dákkár spiehkasteapmi dohkkehuvvo, berre ovttasbargolávdegotti beassat ovddidit cealkámuša.</p>
<p>Rievdaduvvon čuovvovaš lágaiguin: 1999 čakčamánu 17.beaivvi nr. 74 (fámus 1999 čakčamánu 17.beaivvi, 1999 čakčamánu 17.beavvi res. nr. 1011), 2002 cuoŋománu 12.beaivvi nr. 10 (fámus 2002 borgemánu 1.beaivvi, 2002 cuoŋománu 12.beaivvi res. nr. 349 mielde), 2005 geassemánu 17.beaivvinr. 105 (fámus 2005 geassemánu 17.beaivvi, 2005 geassemánu 17.beaivvi res. nr. 660), 2008 geassemánu 27.beaivvi nr. 70 (fámus 2008 borgemánu 1.beaivvi, 2008 geassemánu 27.beaivvi res. nr. 724), 2008 juovlamánu 19.beaivvi nr. 118 (fámus 2009 ođđajagimánu 1.beaivvi, 2008 juovlamánu 19.beaivvi res. nr. 1424).</p>
<p><em type="bold">§ 2-3a. Beassamis </em><em type="bold">oahpahusa doaimmain jnv </em></p>
<p>Skuvla galgá árvvusatnit ohppiid ja váhnemiid oskuvaš ja filosofalaš jáhku ja dáhkidit vuoigatvuođa oažžut seammaárvosaš oahpahusa.</p>
<p>Oahppit galget váhnemiid čálalaš dieđáhusa vuođul beassat soames oasis skuvlla oahpahusas jus sii iežaset oskku dahje eallinoainnu mielde vásihit oahpahusa eará oskui dahje eallinoidnui čatnašuvvama, dahje vásihit oahpahusa loavkideaddjin dahje eaddudeaddjin. Beassama vuosttaš čuoggá mielde ii dárbbaš vuođuštit.</p>
<p>Oahpahusa oahppoplána máhttosisdoalu fáttáin ii leat vejolaš gáibidit beassama. Jus skuvla dáinna vuođuin ii dohkket beassandieđáhusa, galgá skuvla ášši gieđahallat hálddašanlága ovttaskasmearrádus njuolggadusaid mielde.</p>
<p>Skuvla galgá beassandieđáhusa oktavuođas fuolahit ahte beassanmearrádus čađahuvvo, ja láhččet heivehuvvon oahpahusa oahppolána mielde.</p>
<p>Skuvlaeaiggát galgá jahkásaččat dieđihit ohppiide ja váhnemiidda geain leat oahppit vuolil 15 jagi beassan-njuolggadusaid ja oahpahusa sisdoalu.</p>
<p>Oahppit geat leat deavdán 15 jagi, sáddejit ieža čálalaš dieđáhusa nu movt namuhuvvo vuosttaš lađđasis. 1</p>
<p>Lasihuvvon 2005 geassem. 17.b. lágain nr. 106 (fámus 2005 geassem. 17.b., 2005 geassem. 17.b. res. nr. 661), rievdaduvvon 2007 geassem. 27.b. lágain nr. 70 (fámus 2008 borgem. 1.b., 2008 geassem. 27.b. res. nr. 724).</p>
<p>geahča dál nuppi lađđasa.</p>
<p><em type="bold">§ 2-4. Osk </em><em type="bold">ku </em><em type="bold">, eallinoainnu ja etihkkafága oahpahus </em></p>
<p>Osku, eallinoaidnu ja etihkka lea dábálaš skuvlafága mii virolaččat galgá čohkket buot ohppiid. Oahpahus dán fágas ii galgga leat sárdnideaddjin.</p>
<p>Oskku, eallinoainnu ja etihka oahpahus galgá ohppiid oahpásmahttit risttalašvuođain, eará máilmmi oskkuiguin ja eallinoainnuin, ja oahpahit máid risttalašvuohta mearkkaša kulturárbin ja ehtalaš ja filosofalaš fáttáide.</p>
<p>Oskku, eallinoainnu ja etihka oahpahusa olis galget ovddidit ohppiid árvádusa, gudnevuollegašvuođa ja oahppat gulahallat olbmuiguin geain lea eará osku- ja eallinoaidnu go dat mii sis lea.</p>
<p>Oskku, eallinoainnu ja etihka oahpahus galgá ovddidit máilmmi oskkuid ja eallinoainnu objektiivvalaš, eahpidahtti ja máŋggabealat vugiin. Dat seamma pedagogalaš prinsihpat galget lea vuođđun iešguđet fáttáid oahpahusas.</p>
<p>Rievdaduvvon dáid lágaiguin; 2002 cuoŋom. 12.b. lágain nr. 10 (fámus 2002 borgem. 1.b. 2002 cuoŋom. 12.b. res. nr. 349), 2005 geassem. 17.b. nr. 106 (fámus 2005 geassem. 17.b., 2005 geassem. 17.b. res. nr. 661), 2008 geassem. 27.b. nr. 70 (fámus 2008 borgem. 1.b., 2008 geassem. 27.b. res. nr. 724).</p>
<p><em type="bold">§ 2-5. Giellahámit vuođđoskuvllas </em></p>
<p>Láhkaásahusain suohkan mearrida makkár giellahápmi galgá leat váldogiellan juohke ovttaskas skuvllain. Váldogiella galgá geavahuvvot čálalaš oahpahusas ja čálalaš bargobihtáiguin bargamis. 8.klássa rájes oahppit ieža válljejit dan čálalaš giellahámi mainna sii háliidit bargat.</p>
<p>Njálmmálaš oahpahusas oahppit ja oahpaheaddjit ieža mearridit guđe giellahámi sii geavahit. Oahpaheaddjit ja rektorat galget dattege nu bures go vejolaš vuhtiiváldit ohppiid njálmmálaš giela sátnegeavaheami ja báhkkodeami oktavuođas.</p>
<p>Váhnemat válljejit giellahámi oahppogirjjiin gitta 7. klássa rádjái. 8. klássa rájes oahppit ieža válljejit. Dárogieloahpahusas galget oahppit oažžut oahppogirjjiid čállojuvvon váldogillii.</p>
<p>Go ovtta suohkanis unnimusat logi oahppi vuosttaš - čihččet klássa rádjái háliidit čálalaš oahpahusa eará váldogillii go das máid suohkan lea mearridan, de sis lea riekti sirrejuvvot sierra ohppiidjovkui. Riekti bisuhuvvo nu guhká go dán joavkkus ain leat unnimusat 6 oahppi. Go oahppit gullet iešguđege skuvllaide suohkanis, de váhnemat dábálaš eanetloguin mearridit guđe skuvllas fálaldat galgá fállojuvvot.</p>
<p>Ohppiin geat sirdojuvvojit ođđa skuvlii mas lea áibbas eará váldogiella go dat mii sis lea leamašan 1-4 klássadásiin, galgá ain leat vuoigatvuohta oažžut čálalaš oahpahusa dan gillii mas dassážii leat ožžon oahpahusa. Sis leat riekti oažžut dárogieloahpahusa sierra joavkun, beroškeahttá gallis sii leat.</p>
<p>Guokte maŋimus jagi vuođđoskuvllas galget oahppit oažžut oahpu goappaš giellahámiin. Departemeanta sáhttá láhkaásahusain mearridit man vuođul oahppit geain lea earenoamáš giellaoahpahus sáhttet beassat siidogiela oahpahusas.</p>
<p>Váldogiela molsumis dahje go suohkanstivrra eanetlohku dahje njealjádas oassi jienastan vuoigatvuođalaččain dan gáibidit, galgá lágiduvvot ráđđeaddi jienasteapmi. Jienastanriekti lea buot suohkana ássiin geat orrot dan guovllus gos skuvla lea, gč. § 8-1, ja geain válgalága § 2-2 mielde lea jienastanriekti. Jienastanriekti čálalaš oahpahusa ektui lea maiddái dan skuvlla váhnemiin ja mánáidskuvlla mánáid fuolaheddjiin, beroškeahttá gos orrot dahje riikkavulošvuođa. Departemeanta sáhttá mearridit dárkilat láhkaásahusaid.</p>
<p>Rievdaduvvon dáid lágaiguin 2000 geassem.30.b. nr. 63 (Fámus 2000 borgem. 1.b., 2000 geassem. 30.b. res. nr. 645), 2003 geassem. 27.beaivvi nr. 69 (Fámus 2003 borgemánu 1.beaivvi, 2003 geassem. 27.beaivvi res. nr. 774), 2005 geassem. 17.beaivvi nr. 105 (Fámus 2005 geassem. 17.beaivvi, 2005 geassem. 17.beaivvi res. nr. 660), 2008 geassem. 20.beaivvi nr. 48 (Fámus 2008 borgem. 1.beaivvi, 2008 geassem. 20.beaivvi res. nr. 621).</p>
<p><em type="bold">§ 2-6. Seavagielaoahpah </em><em type="bold">us vuođđoskuvllas </em></p>
<p>Oahppit geain lea seavagiella vuosttašgiellan dahje geat áššedovdi árvvoštallama vuođul dárbbašit dákkár oahpahusa, lea riekti oažžut vuođđoskuvlaoahpahusa seavagielas ja seavagillii. Oahpahusa hivvodat áiggi ja sisdoalu dáfus mearriduvvo dán lága láhkaásahusaid § 2-2 ja § 2-3 mielde.</p>
<p>Suohkan sáhttá mearridit ahte seavagielat oahpahus galgá fállojuvvot eará skuvllas go das goasa oahppi gullá.</p>
<p>Mánáin leat vuolil skuvlageatnegahtton agi geat dárbbašit earenoamáš seavagielat oahpahusa, lea vuoigatvuohta dakkár oahpahusa oažžut. Departemeanta mearrida láhkaásahusaid.</p>
<p>Ovdal go suohkan maidege mearrida vuosttaš ja goalmmát lađđasa mielde, galgá áššedovdi árvvoštallan čađahuvvot.</p>
<p>Rievdaduvvon 1999 čakčam. 17.beaivvi lágain nr. 74 (Fámus 1999 čakčam. 17.beaivvi, 1999 čakčam. 17.b. res. nr. 1011), 2008 geassem. 20.b. lágain nr. 48 (Fámus 2008 borgem.1.b., 2008 geassem. 20.b. res. nr. 621).</p>
<p><em type="bold">§ 2-7. Suomagielat oahpahus ohppiide geain lea kveana-suoma duogáš </em></p>
<p>Go unnimusat golbma oahppi geain lea kveana-suoma duogáš Tromssa ja Finnmárkku vuođđoskuvllain dan gáibidit, de lea ohppiin vuoigatvuohta oažžut suomagielat oahpahusa. Oahpahusa hivvodat áiggi ja sisdoalu dáfus mearriduvvo dán lága láhkaásahusaid § 2-2 ja § 2-3 mielde. 8.klássa rájes oahppit ieža válljejit háliidit go suomagielat oahpahusa.</p>
<p>Departemeanta sáhttá mearridit láhkaásahusaid oahpahusa molssaevttolaš oahpahusvugiide vuosttaš lađđasa mielde go skuvlla iežas oahpaheaddjit eai sáhte oahpahit.</p>
<p>Rievdaduvvon 2005 geassem. 17.b. lágain nr. 105 (Fámus 2005 geassem. 17.b., 2005 geassem. 17.b. res. nr. 660).</p>
<p><em type="bold">§ 2-8. Earenoamáš giellaoahpahus gielalaš </em><em type="bold">unnitloguid </em><em type="bold">ohppiide </em></p>
<p>Ohppiin vuođđoskuvllain geain lea eará eatnigiella go dárogiella ja sámegiella lea vuoigatvuohta oažžut earenoamáš dárogielat oahpahusa dassážii go leat oahppan dárogiela nu bures ahte sáhttet čuovvut dábálaš oahpahusa skuvllas. Jus lea dárbbašlaš de lea dákkár ohppiin maiddái vuoigatvuohta oažžut eatnigielat oahpahusa, guovttegielat fágaoahpahusa dahje goappašagaid.</p>
<p>Eatnigiela oahpahus sáhttá lágiduvvot eará skuvllas go doppe gos oahppi dábálaččat lea.</p>
<p>Go eatnigiela oahpahus ja guovttegielat fágaoahpahus ii sáhte lágiduvvot iežaset oahpaheddjiiguin, galgá suohkan nu guhkas go vejolaš láhčit eará oahpahusa mii lea heivehuvvon ohppiid eavttuide ja návccaide.</p>
<p>Rievdaduvvon 2003 suoidnem. 4.b. lágain nr. 84 (Fámus 2003 golggotm. 1.b.), 2004 suoidnem. 1.b lágain nr. 69 (Fámus 2004 čakčam. 1.b., 2004 suoidnem. 2.b. res. nr. 1064).</p>
<p><em type="bold">§ 2-9. Ortnetnjuolggadusat ja eará njuolggadu </em><em type="bold">sat </em></p>
<p>Suohkan galgá juohke ovttaskas vuođđoskuvlii mearridit ortnetnjuolggadusaide láhkaásahusaid. Njuolggadusain čujuhit ohppiid vuoigatvuođaid ja geatnegasvuođaid mat lágas eai leat mearriduvvon. Njuolggadusat galget sisttisdoallat mearrádusaid meanuid birra, ráŋggáštanmearrádusaid jus oahppit rihkkot njuolggadusaid ja mearrádusaid movt dákkár áššit galget meannudit.</p>
<p>Ortnetnjuolggadusat galget almmuhuvvot ohppiide ja váhnemiidda. Hálddašanlága 38 § vuosttaš lađđasa c-bustáva mearrádus ii čuvvojuvvo.</p>
<p>Fysalaš bagadeapmi dahje eará loavkideaddji meannudeapmi ii galgga geavahuvvot.</p>
<p>Ovdal go mearriduvvo ráŋggáštit, earret eará lihccut oahppi, de son galgá njálmmálaččat beassat čilgehusa ovddidit dasa gii loahpalaččat ráŋggášteami mearrida.</p>
<p><em type="bold">§ 2-10. </em><em type="bold">Lihccun </em></p>
<p>Suohkan sáhttá ortnetnjuolggadusaid bakte mearridit ahte jus 8. -10. klássa ohppiid máŋgga geardde ja duođalaččat njuolggadusaid rihkkot, sii sáhttet lihcohallot oahpahusas gitta golmma beaivái, ja ahte oahppit 1.-7. klássa rádjái ges sáhttet lihcohallot oahpahusas ovttaskasdiimmuin dahje reasta skuvlabeaivái.</p>
<p>Rektor dat mearrida lihccuma maŋŋil go lea ságastallan oahppi oahpaheddjiiguin. Ovdal go lihccun mearrida, galget eará veahkke- dahje ráŋggáštandoaimmat geahččaluvvot. 1.-7. klássa ohppiid váhnemiidda galgá skuvla dieđit ovdal go lihccot ohppiid reastabeaivái.</p>
<p>Rievdaduvvon 2005 geassem.17.beaivvi lágain nr. 105 (Fámus 2005 geassem. 17.b., 2005 geassem. 17.b. res. nr. 660).</p>
<p><em type="bold">§ 2-11. Lohkanvirgeluopmu geatnegahtto </em><em type="bold">n oahpahusas </em></p>
<p>Go lea rávvehahtti, sáhttá suohkan ohcamuša vuođul ovttaskas oahppái mieđihit gitta guokte vahku lohkanvirgeluomu.</p>
<p>Ohppiide geat gullet eará oskui olggobealde Norgga girko, sáhttá ohcamuša vuođul mieđihuvvot riekti leat eret skuvllas daid beivviid go sin oskkus lea bassibeaivi. Eaktun lea ahte váhnemat fuolahit dárbbašlaš oahpahusa dan áiggi go ohppiin lea virgeluopmu, vai oahppi sáhttá fas čuovvut dábálaš oahpahusa maŋŋil go virgeluopmu lea nohkan.</p>
<p><em type="bold">§ 2-12. Priváhta vuođđoskuvllat </em></p>
<p>Priváhta vuođđoskuvllaid ferte departemeanta dohkkehit. Skuvla galgá dohkkehuvvot go ollášuhttá nuppi ja goalmmát lađđasa gáibádusaid. Son guhte jođiha priváhta vuođđoskuvlla dohkkeheami haga, sáhttá sáhkkohallot.</p>
<p>Lága §§ 1-1, 1-3, 2-3, 2-3a ja 2-4 oktan láhkaásahusaiguin gusket priváhta vuođđoskuvlla sisdollui ja árvvoštallamii nu guhka go eai rihko Norgga álbmotrievttálaš geatnegasvuođaid.</p>
<p>Priváhta vuođđoskuvllaide gusket maiddái dát paragráfat: §§ 2-2, 2-5 vuosttaš, nubbi, goalmmát ja guđat lađas, 2-9, 2-10, 2-11, 8-2, 9-1, 9-2, 9-3, 9-4, 9-5, 9-6, 9a kápihttal, §§ 10-1, 10-6, 10-9, 11-1, 11-2, 11-3, 1 11-4, 11-7, 11-10, 13-3b, 13-10, 14-1, 15-3 ja 15-4.</p>
<p>Departemeanta sáhttá miehtat spiehkastaga nuppi ja goalmmát lađđasis olgoriikkalaš ja riikkaidgaskasaš skuvllain Norggas.</p>
<p>Rievdaduvvon dáid lágaid bakte: 2002 juovlam.20.beaivvi nr. 112 (Fámus 2003 cuoŋom. 1.beaivvi, 2002 juovlam. 20.b. res. nr. 1735), 2003 geassem. 27.b. nr. 69 (Fámus 2003 borgem. 1.b., 2003 geassem. 27.b. res. nr. 774), 2005 geassem. 17.b. nr. 106 (Fámus 2005 geassem. 17.b, 2005 geassem. 17.b. res. nr. 661), 2007 geassem. 29.b. nr. 91 (Fámus 2007 borgem. 1.b., 2007 geassem. 29.b. res. nr. 758), 2008 juovlamánu 19.b. nr. 118 (Fámus 2009 ođđajagim. 1.b., 2008 juovlam. 19.b. res. nr. 1424).</p>
<p>§ 11-3 lea fámohuvvon 2003 geassemánu 27.beaivvi lágain nr. 69.</p>
<p><em type="bold">§ 2-13. Lága geavaheames priváhta oahpahusa oktavuođas ruovttus </em></p>
<p>Lága §§ 1-1, 1-3, 2-3 ja 2-4 oktan láhkaásahusaiguin gusket priváhta vuođđoskuvlla oahpahusa sisdollui ruovttuin nu guhka go eai rihko Norgga álbmotrievttálaš geatnegasvuođaid.</p>
<p>Rievdaduvvon 2008 juovlam. 19.b. lágain nr. 118 (Fámus 2009 ođđajagim. 1.b., 2008 juovlam. 19.b. res. nr. 1424).</p>
<p><em type="bold">§ 2-14. Sovkečálaoahpahus </em><em type="bold">jna. </em></p>
<p>Sakka heajosčalmmat ja čalmmehis ohppiin lea vuoigatvuohta oažžut dárbbašlaš sovkečála oahpahusa ja oahppat atnit dárbbašlaš teknihkkalaš veahkkeneavvuid. Ohppiin lea maiddái vuoigatvuohta oažžut oahpu movt skuvllas birgehallat, movt skuvlii ja fas ruoktot beassat ja movt ruovttubirrasis birget čalmmehis olmmožin. Oahpahusa hivvodat áiggi ja sisdoalu dáfus mearriduvvo dán lága láhkaásahusa § 2-2 ja § 2-3 mielde. Ovdal go mearriduvvo dákkár oahpahusa lágidit, galgá áššedovdi árvvoštallan vuos čađahuvvot.</p>
<p>Lasihuvvon 2000 geassem. 30.b. lágain nr. 63 (Fámus 2000 borgem.1.b., 2000 geassem. 30.b. res. nr. 645).</p>
<p><em type="bold">§ 2-15. Vuoigatvuohta nuvttá </em><em type="bold">oažžut almmolaš </em><em type="bold">vuođđoskuvlaoahpahusa </em></p>
<p>Ohppiin lea riekti nuvttá oažžut almmolaš vuođđoskuvlaoahpahusa. Suohkan ii sáhte gáibidit ahte oahppit dahje váhnemat galget máksit goluid vuođđoskuvlaoahpahusa oktavuođas, ovdamearkka dihte oahpponeavvuid, skuvlasáhtu skuvlaáiggis, go leat gohttehatskuvllas, olgodaddan dahje eará mátkin mii lea oassin vuođđoskuvlaoahpahusas.</p>
<p>Lasihuvvon 2003 ođđajagim. 31.b. lágain nr. 10.</p>
<p><em type="bold">3. kápihttal. Joatkkaoahpahus </em></p>
<p><em type="bold">§ 3-1. Nuoraid vuoigatvuohta oažžut joatkkaoahpahusa </em></p>
<p>Nuorain geat leat čađahan vuođđoskuvlla dahje sullasaš oahpahusa, lea ohcamuša vuođul vuoigatvuohta oažžut golmma jagi joatkkaoahpahusa. Daid fágain main oahppoplána eaktuda guhkit oahpahusáiggi go golbma jagi, lea nuorain oahpahusvuoigatvuohta heivehuvvon oahppoplána mearriduvvon oahpahusáigái. Nuorat geat leat deavdán 15 jagi, ohcet skuvlasaji joatkkaskuvllaide.</p>
<p>Ohppiin, fitnoohppiin ja oahppokandidáhtain lea oahpahusvuoigatvuohta dán lága ja dasa gullevaš láhkaásahusaid mielde.</p>
<p>Oppalaš vuoigatvuohta ferte dábálaččat geavahuvvot juohkásmeahttumiid viđa jagi áigodagas, dahje guhtta jus oahpahus ollásit dahje belohahkii addo oahppofitnodagas, ja dan jagi loahpa rádjái go oahppi deavdá 24 jagi. Fylkkasuohkan sáhttá ohcamuša vuođul mieđihit oahppái, fitnooahppái dahje oahppokandidáhtii lobi maŋidit dahje gaskkalduhttit oahpahusa almmá massimis vuoigatvuođaset. Departemeanta mearrida láhkaásahusain makkár dilálašvuođat galget dohkkehuvvot jus áigu maŋidit dahje gaskkalduhttit oahpahusa.</p>
<p>Jus ođđasit vállje oahpahussuorggi de vuoigatvuohta joatkkaoahpahussii ohcamuša vuođul viiddiduvvo gitta ovttain jagiin.</p>
<p>Oahppis geas 5.kápihttala njuolggadusaid mielde lea vuoigatvuohta oažžut earenoamáš oahpahusa, lea liige oahpahusvuoigatvuohta gitta guovtti jahkái go oahppi dan dárbbaša juohkehačča oahpahusulbmiliid ektui. Ovdalgo fylkkasuohkan maidege mearrida, galgá áššedovdi čilgehus ráhkaduvvot mas ovdanboahtá makkár earenoamáš dárbbut oahppis leat. Vuoigatvuohta guoská maiddái ohppiide geain lea oahpahusvuoigatvuohta seavagillii ja seavagielas § 3-9 mielde dahje vuoigatvuohta oažžut sovkečála oahpahusa § 3-10 mielde.</p>
<p>Ohcciin lea vuoigatvuohta beassat ovtta dain golmma ohccojuvvon oahppoprográmmaide, ja oažžut gitta guokte jagi joatkkaoahpahusa oahpahusprográmma siskkobealde. Ohcciin geain dán lága 5. kápihttala mielde lea vuoigatvuohta oažžut sierranasoahpahusa, ja geat áššedovdi árvvoštallama vuođul dárbbašit sierranas oahppoprográmma joatkkaskuvlla vuosttaš dásis, lea vuoigatvuohta čađahit dán oahpahusprográmma departemeanta mearriduvvon láhkaásahusaid mielde.</p>
<p>Jus oahppis, fitnooahppis dahje oahppokandidáhtas leat earenoamáš váttisvuođat čuovvut válljejuvvon oahpahusa, galgá Fylkkasuohkan sidjiide fállat eará oahpahusa.</p>
<p>Departemeanta mearrida sisaváldima láhkaásahusa.</p>
<p>Oahpahus almmolaš joatkkaskuvllain dahje oahppofitnodagain lea nuvttá. Fylkkasuohkanis lea ovddasvástádus láhčit ohppiide dárbbašlaš prentejuvvon ja digitála oahpponeavvuid ja digitála reaiddut. Ohppiid ii sáhtte geatnegahttit máksimis ii oasige dáid goluin earret dan maid láhkaásahusa mielde galget. Fylkkasuohkan sáhttá geatnegahttit ohppiid, fitnoohppiid, ja oahppokandidáhtaid oastit eará oktagaslaš reaidduid máid oahpahusa mielde dárbbašit. Departemeanta sáhttá mearridit dása láhkaásahusaid.</p>
<p>Nuorain geain dán paragráfa mielde lea vuoigatvuohta oažžut joatkkaoahpahusa, sáhttet ohcamuša vuođul earenoamáš ákkaid dihte, baicca oažžut joatkkaoahpahusa § 4A-3 mielde.</p>
<p>Rievdaduvvon dáid lágaiguin: 2000 geassem. 30.b. nr. 63 (Fámus 2000 borgem. 1.b; 2000 geassem. 30.b. res. nr. 645), 2005 geassem. 17.b. nr. 105 (Fámus 2005 geassem. 17.b. res. nr. 660), 2007 geassem. 29. b. nr. 91 (Fámus 2007 borgem. 1.b res. nr. 758), 2008 geassem. 20.b. nr. 48 (Fámus 2008 borgem. 1.b. res. nr. 621).</p>
<p><em type="bold">§ 3-2. Joatkkaoahpahusa viidodat áiggi dáfus </em></p>
<p>Departemeanta mearrida joatkkaoahpahusa láhkaásahusaid joatkkaoahpahusa oppalaš áigegeavaheami birra, ja maiddái oppalaš oahppoáiggi fitnoohppiide ja oahppokandidáhtaide.</p>
<p>Oahpahus galgá unnimusat bistit 38 skuvlavahkuid skuvlajagi 45 oktilis vahkorámmaid siskkobealde.</p>
<p>Fylkkasuohkan mearrida ohppiid skuvla- ja luopmobeivviid láhkaásahusa. Láhkaásahus galgá leat heivehuvvon našunála geahččalemiid čađaheapmái. Hálddašanlága 38 § vuosttaš lađđasa c-bustáva gáibádus ahte almmuhit Norsk Lovtidendas ii leat fámus.</p>
<p>Departemeanta sáhttá mearridit láhkaásahusaid mas leat rámmat ohppiid beaivválaš skuvlaáiggi ja bottuid birra.</p>
<p>Rievdaduvvon 2000 geassem. 30.b lágain nr. 63 (Fámus 2000 borgem. 1.b., geassem. 30.b. res. nr. 645).</p>
<p><em type="bold">§ 3-3. Joatkkaoahpahusa </em><em type="bold">oahpahusortnet </em></p>
<p>Joatkkaoahpahusain galget oahppit olahit lohkangelbbolašvuođa, fitnogelbbolašvuođa dahje vuolitdási gelbbolašvuođa.</p>
<p>Oahpahus skuvllas galgá fátmmastit joatkkadási 1, joatkkadási 2 ja joatkkadási 3. Juohke dási guhkkodat galgá dábálaččat leat seamma go skuvlajahki.</p>
<p>Fágaoahpahus fátmmasta dábálaččat guokte jagi skuvlaoahpahusa ja ovtta jagi oahpahusa fitnodagas. Go oahpahus fitnodagas ovttastahttojuvvo fitnodaga árvoháhkamiin, sáhttá oahpahus bistit gitta guokte jagi. Departemeanta mearrida láhkaásahusa dán lága § 3-4 vuosttaš lađđasa mielde makkár fágas galgá leat oahppoáigi fitnodagas, ja iešguđege fágaid oahpahusortnegii lagabui eavttuid.</p>
<p>Fylkkasuohkan sáhttá dohkkehit oahpposoahpamuša dahje oahpahussoahpamuša mii sisttisdoallá spiehkastaga mearriduvvon oahpahusortnegis. Departemeanta sáhttá mearridit lagabui láhkaásahusaid.</p>
<p>Jus fylkkasuohkan ii sáhttá gaskkustit oahpahusa fitnodagas daid ohppiide geat sávvet dákkár oahpahusa, de ferte oahpahus mii livččii galgan leat fitnodagas čađahuvvot skuvllas.</p>
<p>Fylkkasuohkan galgá fállat oahppofálaldaga man fitnooahppit ja oahppokandidáhtat eai oaččo oahppofitnodagas.</p>
<p>Rievdaduvvo čuovvovaš lágaiguin: 1999 čakčam. 17.b. nr. 74 (Fámus 1999 čakčam. 17.b, 1999 čakčam. 17.b. res. nr. 1011), 2000 geassem. 30.b. nr. 63 (Fámus 2000 borgem. 1., 2000 geassem. 30.b. res. nr. 645), 2003 geassem. 27.b. nr. 69 (Fámus 2003 borgemánu 1.b.,2003 geassem. 27.b. res. nr. 774), 2005 geassem. 17.b. nr. 105 (Fámus 2005 geassem. 17.b., 2005 geassem. 17.b. res. nr. 660), 2007 geassem. 29.b. nr. 91 (Fámus 2007 borgem. 1.b., 2007 geassem. 29.b. res. nr. 758).</p>
<p><em type="bold">§ 3-4. </em><em type="bold">Joatkkaoahpahusa s </em><em type="bold">isdoallu ja árvvoštallan </em></p>
<p>Departemeanta mearrida láhkaásahusaid dási ja prográmmasuorggi, fága, oahpahusa ulbmiliid, fágaoahpahusa viidodaga, ja oahpahusa čađaheapmái. Departemeanta mearrida láhkaásahusaid man vuođul árvvoštallat ohppiid, fitnoohppiid, oahppokandidáhtaid, priváhta ohppiid ja hárjehallankandidáhtaid, jus galgá árvvoštallama váidit, loahppageahččaleami, fága- ja sveannageahččaleami ja duođašteami birra. Departemeanta mearrida láhkaásahusaid man bakte dohkkehit ovdalaš oahpahusa ja fitnohárjáneami.</p>
<p>Oahppit, fitnooahppit ja oahppokandidáhtat galget leat aktiivvalaččat oahpahusas. Oahpahusbargit galget láhčit ja čađahit oahpahusa dán lága bakte mearriduvvon oahppoplána mielde. Rektor galgá organiseret skuvlla ovttavásttolaččat láhkaásahusaid vuosttaš lađđasa mielde ja ovttavásttolaččat §§ 1-1 ja 3-3 ja láhkaásahusa § 1-3 mielde.</p>
<p>Departemeanta sáhttá fylkkasuohkana ohcamuša vuođul mieđihit ahte skuvla spiehkasta oahppoplána láhkaásahusain. Ovdalgo dákkár spiehkastat dohkkehuvvo, berre skuvlalávdegoddi beassat cealkit oainnuset.</p>
<p>Rievdaduvvon dáid lágaid bakte: 1999 čakčam. 17.b. nr. 74 (Fámus 1999 čakčam. 17.b., 1999 čakčam. 17.b. res. nr. 1011), 2000 geassem. 30.b. nr. 63 (Fámus 2000 borgem. 1.b., 2000 geassem. 30.b. res. nr. 645), 2005 geassem. 17.b. nr. 105 (Fámus 2005 geassem. 17.beaivvi, 2005 geassem. 17.b. res. nr. 660 mielde), 2008 juovlam. 19.b. nr. 118 (Fámus 2009 ođđajagim. 1.b., 2008 juovlam. 19.b. res. nr. 1424).</p>
<p><em type="bold">§ 3-5. Fága- ja sveannageahččaleapmi </em><em type="bold">oahppo </em><em type="bold">dili ja skuvlla </em><em type="bold">haga </em></p>
<p>Fága- ja sveannageahččaleami lea vejolaš váldit fága máŋggabealálaš bargoduogáža vuođul mii lea 25 proseanta guhkit go mearriduvvon oahppoáigi. Fylkkasuohkan dat mearrida sáhttá go kandidáhta bargoduogáš dohkkehuvvot, ja sáhttá soames earenoamáš oktavuođain dohkkehit oanehat bargoduogáža.</p>
<p>Rievdaduvvon 2007 geassem. 29. b. lágain nr. 91 (Fámus 2007 borgem. 1.b., 2007 geassem. 29.b. res. nr. 758).</p>
<p><em type="bold">§ 3-6. Čuovvolanbálvalus </em></p>
<p>Fylkkasuohkan galgá doaimmahit čuovvolanbálvalusa nuoraide geat § 3-1 mielde leat oahppovuoigatvuođa oahppit, ja geat eai leat skuvllas dahje barggus. Bálvalus lea gustovaš dan jagi loahpa rádjai go sii devdet 21 jagi. Bálvalus guoská maiddái nuoraide geat leat manahan oahpahusvuoigatvuođaset § 3-8 dahje § 4-6 mielde.</p>
<p>Departemeanta mearrida láhkaásahusaid mat mearridit čuovvolanbálvalusa bargodoaimmaid.</p>
<p>Rievdaduvvo 2005 geassem. 17. nr. 105 lágain (Fámus 2005 geassem. 17.b., 2005 geassem. 17.b. nr. 660).</p>
<p><em type="bold">§ 3-7. Ortnetnjuolggadusat j </em><em type="bold">n </em><em type="bold">a </em></p>
<p>Fylkkasuohkan galgá juohke joatkkaskuvlii mearridit ortnetnjuolggadusaide láhkaásahusaid. Láhkaásahusain mearriduvvojit njuolggadusat ohppiid geatnegasvuođaid ja vuoigatvuođaid birra jus eai leat ovdal mearriduvvon lágas dahje eará ládje. Láhkaásahusas galget leat meannonjuolggadusat, mearrádusat das makkár doaimmaid galgá sáhttit geavahit sin vuostá geat njuolggadusaid rihkkot, ja čujuhusat movt dákkár áššiid meannudit.</p>
<p>Ortnetnjuolggadusat galget dovddusin dahkkot ohppiide ja váhnemiidda. Hálddašanlága § 38 vuosttaš lađđasa c-bustáva gáibádus ahte njuolggadusaid galgá gulahit Norsk Lovtidendas ii leat gustovaš.</p>
<p>Fysalaš ráŋggášteapmi dahje eará loavkašuhtti meannudeapmi ii galgga geavahuvvot.</p>
<p>Ovdalgo ráŋggášteapmi mearriduvvo, earret eará lihccumis skuvllas dahje vuoigatvuođaid massimis, galgá oahppi oažžut vejolašvuođa njálmmálaččat ášši čilget dasa guhte loahpalaččat ráŋggášteami mearrida.</p>
<p><em type="bold">§ 3-8. </em><em type="bold">Lihccun </em><em type="bold">ja vuoigatvuođaid massimis </em></p>
<p>Fylkkasuohkan sáhttá ortnetnjuolggadusain mearridit ahte oahppit geat duođalaččat dahje máŋgga geardde rihkkot njuolggadusaid, sáhttet lihccojuvvot skuvllas gitta viđa beaivái. Rektor dat mearrida lihccut oahppi skuvllas dán lađđasa mielde maŋŋil go lea ráđđádallan oahppi oahpaheddjiiguin.</p>
<p>Go oahppi joatki heajos meanut duođalaččat čuhcet ortnetvuhtii ja bargováfivuhtii skuvllas, dahje go oahppi duođaid goarida geatnegasvuođaidis, sáhttá oahppi lihccojuvvot skuvllas gitta skuvlajagi lohppii. Mearrideames lihccut oahppi skuvlajagi lohppii de sáhttá fylkkasuohkan maiddái mearridit ahte oahppi massá vuoigatvuođa oažžut joatkkaskuvlaoahpu mii sus lea § 3-1 mielde. Fylkkasuohkan ii sáhte válddi sirdit skuvlla ásahussii dán lađđasa mielde mearrideames oahppi lihccut dahje massimis vuoigatvuođa oažžut joatkkaskuvlla oahpahusa.</p>
<p>Ovdalgo mearriduvvo lihccut oahppi dahje vuoigatvuođaid massimis, galgá árvvoštallat leatgo eará veahkke- dahje ráŋggáštanvejolašvuođat maid sáhttá geavahit.</p>
<p>Rievdaduvvon 2005 geassem. 17.b. lágain nr. 105 (Fámus 2005 geassem. 17.b., 2005 geassem. 17.b. res. nr. 660).</p>
<p><em type="bold">§ 3-9. Seavagielaoahpahus joatkkaoahpahusas </em></p>
<p>Nuorain geain § 3-1 mielde lea vuoigatvuohta oažžut joatkkaoahpu ja geain seavagiella lea vuosttašgiellan, dahje geat áššedovdi árvvoštallama vuođul dárbbašit dákkár oahpu, lea nuppi lađđasa mielde vuoigatvuohta válljet oahpahusa seavagielas ja seavagillii seavagielat birrasis, dahje vuoigatvuohta válljet ja geavahit dulkka dábálaš joatkkaskuvllain. Dát guoská maiddái rávisolbmuide geat leat beassan joatkkaskuvlii vaikko eai leat vuoigatvuođat § 3-1 mielde. Ovdalgo fylkkasuohkan mearri dákkár oahpahusa, galgá ráhkaduvvot áššedovdi árvvoštallan.</p>
<p>Seavagielat birrasiin oaivvilduvvo skuvllat gos lea láhččojuvvon oahppofálaldat seavagielas ja seavagillii lossagulut ohppiide.</p>
<p>Vuoigatvuohta oažžut oahpahusa seavagielas ja seavagillii nuppi lađđasa mielde lea ráddjejuvvon daid oahpahusprográmmaide ja prográmmasurggiide mat fállojuvvojit daid skuvllain. Oasi dán oahppofálaldagas sáhttá addojuvvot dulkkain.</p>
<p>Oahpahusa viidodat áigi ja sisdoallu mearriduvvo dán lága láhkaásahusaid § 3-2 ja § 3-4 bakte.</p>
<p>Departemeanta sáhttá mearridit dárkilat láhkaásahusaid, earret eará sisaváldima birra.</p>
<p>Lasihuvvon čuovvovaš lágaiguin: 1999 čakčam. 17.b. nr. 74 (Fámus 2000 borgem. 1.b., 2000 geassem. 30.b. res. nr. 639), rievdaduvvon 2005 geassem. 17.b. lágain nr. 105 (Fámus 2005 geassem. 17.b., 2005 geassem. 17.beaivvi res. nr. 660).</p>
<p><em type="bold">§ 3-10. Sovkegielaoahpahus jna. </em></p>
<p>Oahppit geain lea heitot oaidnu dahje oalát čalmmehuvvan lea riekti oažžut dárbbašlaš sovkegielaoahpahusa ja oahppat ávkkástallat dárbbašlaš teknihkkalaš veahkkeneavvuid. Ohppiin lea maiddái riekti oažžut dárbbašlaš oahpu das movt sii skuvllas dádjadit, movt vánddardit gaskal ruovttu ja skuvlla ja ruovttubirrasis. Oahpahusa hivvodat áiggi ja sisdoalu dáfus mearriduvvo dán lága láhkaásahusa § 3-2 ja § 3-4 mielde. Ovdalgo ášši mearriduvvo, de galgá áššedovdi árvvoštallan ráhkaduvvot.</p>
<p>Lasihuvvo 2000 geassem. 30.b. lágain nr. 63 (Fámus 2000 borgem. 1.b., 2000 geassem. 30.b. res. nr. 645).</p>
<p><em type="bold">§ 3-11. Stáhtaidgaskasaš soahpamuš priváhta joatkkaskuvllaid birra </em></p>
<p>Departemeanta sáhttá dohkkehit priváhta joatkkaskuvlla gávdni stáhtaidgaskasaš soahpamušaid vuođul. Dohkkeheami oktavuođas sáhttá departemeanta dohkkehit spiehkasteami oahpahuslága gáibádusain ja dán lága láhkaásahusas.</p>
<p>Lasihuvvon 2007 geassem.29.b. lágain nr. 91 (Fámus 2007 borgem. 1.b., 2007 geassem. 29.b. res. nr. 758).</p>
<p><em type="bold">§ 3-12. Earenoamáš gi </em><em type="bold">ellaoahpahus gielalaš unnitálbmogiid ohppiide </em></p>
<p>Joatkkaskuvlla ohppiin geain lea eará eatnigiella go dárogiella ja sámegiella lea vuoigatvuohta oažžut earenoamáš dárogielat oahpahusa dassážii go leat ožžon doarvái čehppodaga ja sáhttet čuovvut dábálaš oahpahusa skuvllas. Dárbbu mielde lea dákkár ohppiin maiddái riekti oažžut eatnigiela oahpahusa, guovttegielat fágaoahpahusa dahje goappaš molssaeavttuid.</p>
<p>Eatnigiela oahpahus sáhttá lágiduvvot eará skuvllas go das gosa oahppi dábálaččat gullá.</p>
<p>Go eatnigiela oahpahusa ja guovttegielat fágaoahpahusa ii leat vejolaš fállat iežaset oahpaheddjiiguin, galgá fylkkasuohkan nu guhkas go vejolaš láhčit eará oahpahusa mii lea heivehuvvon ohppiid eavttuide.</p>
<p>Lasihuvvon 2008 geassem. 20.b. lágain nr. 48 (Fámus 2008 borgem. 1.b., 2008 geassem. 20.b. res. nr. 621).</p>
<p><em type="bold">4. kápihttal Joatkkaoahpahus fitnodagas </em></p>
<p><em type="bold">§ 4-1. Gii lea fi </em><em type="bold">t </em><em type="bold">nooahppi ja gii oahppokandidáhtta </em></p>
<p>Fitnooahppi lea dán lága mielde son guhte lea vuolláičállán oahpposoahpamuša dainna áigumušain ahte váldit juogo fágageahččaleami dahje sveannageahččaleami fágas mas lea oahppoáigi láhkaásahusaid mielde vuođustuvvon § 3-4 mielde. Oahppokandidáhtta lea dán lága mielde son guhte lea vuolláičállán oahpposoahpamuša mas ii leat seamma gáibideaddji geahččaleapmi go fága- dahje sveannageahččaleamis.</p>
<p>Rievdaduvvon 2000 geassem. 30.b. lágain nr. 63 (Fámus 2000 borgem. 1.b., 2000 geassem. 30.b. res. nr. 645), 2007 geassem. 29.b. lágan nr. 91 (Fámus 2007 borgem. 1.b., 2007 geassemánu 29.b. res. nr. 758).</p>
<p><em type="bold">§ 4-2. </em><em type="bold">Fitno </em><em type="bold">oahppi ja oahppokandidáhta earenoamáš vuoigatvuođat ja geatnegasvuođat </em></p>
<p>Fitnooahppis ja oahppokandidáhtas lea vuoigatvuohta oažžut oahpahusa oahpposoahpamuša ja oahpahussoahpamuša mielde.</p>
<p>Fitnooahppit ja oahppokandidáhtat leat bargit dan fitnodagas mainna leat vuolláičállán bargosoahpamuša ja gos váldet oahpu, oktan daid vuoigatvuođaiguin ja geatnegasvuođaiguin mat čuvvot lágain ja tariffasoahpamušain. Daid oktavuođain go fitnooahppi ja oahppokandidáhtta lea vuolláičállán bargosoahpamuša ja oahpposoahpamuša dahe oahpahussoahpamuša seamma oahppofitnodagain, dattege ii sáhte fámuhuhttit bargosoahpamuša earretgo jus oahpposoahpamuša ja oahpahussoahpamuša sáhttá fámuhuhttit § 4-5 goalmmát lađđasa ja § 4-6 maŋimus lađđasa mielde.</p>
<p>Go oahppoáigi soahpamuša mielde lea dievvan, dahje go soahpamuš § 4-6 mielde fámuhuhttojuvvo, de bargosoahpamuš maiddai fámuhuhttojuvvo. Jus fitnooahppi dahje oahppokandidáhtta galgaba joatkit fitnodagas, de fertejit lihtodit ođđa bargosoahpamuša.</p>
<p>Fitnoohppiide ja oahppokandidáhtaide galget pedagogalaš-psykologalaš bálvalusat seamma olámuttos go joatkkaskuvlla ohppiide.</p>
<p>Jus dábálaš oahppofálaldat dál dahje ovddasguvlui ii leat ávkkálaš oahppokandidáhtaide, de sis lea riekti oažžut earenoamášoahpahusa 5. kápihttala mielde. Dákkár oahpahussii guoská § 5-1, earret nuppi lađđasa maŋimus cealkka, ja §§ 5-3, 5-4, 5-5 ja 5-6 vástideaddjin.</p>
<p>Rievdaduvvo 2000 geassem. 30.b. lágain nr. 63 (Fámus 2000 borgem. 1.b., 2000 geassem. 30.b. nr. 645 bakte), 2007 geassem. 29.b. lágain nr. 91 (Fámus 2007 borgem. 1.b., 2007 geassem. 29.b. res. nr. 758 mielde).</p>
<p><em type="bold">§ 4-3. Oahppofitnodaga dohkkeheapmi </em></p>
<p>Fitnodagaid mat váldet badjelasaset oahpahit ovtta dahje moanaid fitnoohppiid dahje oahppokandidáhtaid, galgá fylkkasuohkan dohkkehit. Oahppofitnodahkan sáhttet dohkkehuvvot sihke priváhta ja almmolaš fitnodagat ja fitnodagaid gaskasaš ovttasbargoásahusat ja mat ovttas badjelasaset váldet oahpahusovddasvástádusa (oahppokantuvra dahje oahpporiekkis). Fitnooahpahusnammagoddi galgá árvvoštallat oahppofitnodaga ovdalgo fylkkasuohkan dan sáhttá dohkkehit. Fitnooahpahusnammagotti fágalaš árvvoštallamis galgá leat mearrideaddji váikkuhus go fylkkasuohkan ášši mearrida.</p>
<p>Dohkkeheames oahppokantuvrra dahje oahpporieggá eaktuda ahte fylkkasuohkan dohkkeha juohke ovttaskas fitnodaga mii gullá oahppokantuvrra dahje oahpporieggá vuollái. Doppe gos oahppokantuvrra dahje oahpporieggá čoahkádus rievdá, de galgá kantuvra dahje riekkis dan dieđihit fylkkasuohkanii, mii galgá ođđasit árvvoštallat dohkkeheami.</p>
<p>Oahppofitnodat galgá fállat oahpahusa mii duhtada láhkaásahusa gáibádusaid § 3-4 vuođul mii lea oahpahusa sisdoalu birra. Dan oktavuođas go oahppofitnodat lea oahppokantuvra dahje oahpporiekkis, galget ovttasbargi fitnodagat duođaštit ahte sii oktiibuot ollášuhttet láhkaásahusa § 3-4 gáibádusaid oahpahusa sisdoalu hárrái. Oahppokantuvrras berrejit leat njuolggadusat mat mearridit gaskavuođaid kantuvrra ja miellahttofitnodagaid gaskkas. Oahpporieggás berrejit leat njuolggadusat mat mearridit gaskavuođaid ovttasbargi fitnodagaid gaskkas. Njuolggadusat galget mearridit makkár oahpahusa juohke ovttaskas fitnodat galgá fállat, ja movt juogadit doarjaga fitnodagaid gaskkas. Oahppofitnodagas galgá leat juogo okta dahje máŋga fágalaš gelbbolaš bargit (fágalaš jođiheaddji) geat ovddasvástidit oahpahusa, ja fuolahit ahte sii čuvvot oahpahuslága oktan láhkaásahusaiguin. Juohke ovttaskas fitnodagas galgá leat juogo okta dahje máŋga bagadalli geat ovddasvástidit oahpahusa fitnoohppiide ja oahppokandidáhtaide.</p>
<p>Departemeanta sáhttá mearridit lagabui láhkaásahusaid man mielde dohkkehit oahppofitnodagaid ja dohkkeheami duššindahkamis.</p>
<p>Rievdaduvvon geassemánu 30.beaivvi lágain nr. 63 (Fámus 2000 borgem. 1.b., 2000 geassem. 30.b. res. nr. 645 bakte), 2007 geassemánu 29.b. lágain nr. 91 (Fámus 2007 borgem.1.b., 2007 geassemánu 29.beavvi res. nr. 758 bakte).</p>
<p><em type="bold">§ 4-4. Oahppofitnodaga vuoigatvuođat ja geatnegasvuođat </em><em type="bold">jna. </em></p>
<p>Oahppofitnodat geatnegahttojuvvo láhčit buvttadeami ja oahpahusa nu ahte fitnooahppi ja oahppokandidáhtta sáhttet olahit oahppoplánas mearriduvvon ulbmiliid. Jus oahppokandidáhtta dárbbaša earenoamášoahpahusa 5.kápihttala mielde, de galgá ráhkaduvvot oktagaslaš oahpahanplána, gč. § 5-5 vuosttaš lađđasa. Oahppofitnodat galgá alcces ovdánahttit siskkáldas plána oahpahusa várás, vai dáhkida ahte fitnooahppi dahje oahppokandidáhtta oažžu oahpahusa mii ollášuhttá oahppoplána gáibádusaid, dahje oktagaslaš oahpahusplána. Jus earát go oahppofitnodat galgá fállat oasi oahpahusas, de galgá oahppofitnodat láhččet vejolašvuođaid dasa.</p>
<p>Oahppofitnodat galgá ásahit buori bargo- ja oahppanbirrasa. Fitnooahppi ja oahppokandáhta bargo- ja oahpahusáigodat oktiibuot ii galgga leat guhkit go dat bargoáigi mii fága eará bargin lea.</p>
<p>Oahppofitnodat dieđiha fitnooahppi dan fágageahččaleapmái dahje sveannageahččaleapmái mii lea lagamus oahppoáiggi loahppabeaivvi. Oahppokandidáhtta galgá soahpamušáigodaga loahpas beassat čađahit gealbogeahččaleami mii duođašta makkár dási kandidáhtta lea olahan oahpahusain. Oahppofitnodat galgá láhččet dárbbašlaš bargobáikki, ávdnasiid, reaidduid ja assisteantaveahki geahččaleami čađaheami oktavuođas. Oahppofitnodat dat oamasta buktaga. Jus fágageahččaleapmi, sveannageahččaleapmi dahje gealbogeahččaleapmi čađahuvvo skuvllas ja skuvla máksá ávnnasgoluid, de skuvla oamasta geahččaleami buktaga.</p>
<p>Jus oahppofitnodat luobaha doaimmas dahje ovdána nu ahte ii šat oainne vejolažžan fitnooahppái dahje oahppokandidáhtti fállat dohkálaš oahpahusa, galgá fitnodat farggamusat dan dieđihit fylkkasuohkanii.</p>
<p>Oahppofitnodagat ožžot doarjaga oahpahussii fylkkasuohkanis departemeanta mearriduvvon láhkaásahusaid vuođul.</p>
<p>Rievdaduvvon dáid lágaiguin: 2000 geassemánu 30.b. lágain nr. 63 (Fámus 2000 borgem. 1.beaivvi, 2000 geassemánu 30.beaivvi res. nr. 645 bakte), 2005 geassem. 17.b. lágain nr. 105 (Fámus 2005 geassem. 17.beaivvi, 2005 geassem. 17.beaivvi res. nr. 660 bakte), 2007 geassemánu 29.b. lágain nr. 91 (Fámus 2007 borgem. 1.b., 2007 geassemánu 29.beaivvi res. nr. 758 bakte).</p>
<p><em type="bold">§ 4-5. Oahpposoahpamuš ja oahpahussoahpamuš </em></p>
<p>Čálalaš soahpamuš galgá ráhkaduvvot gaskal oahppofitnodaga ja fitnooahppi go oahpahusdilálašvuohta ásahuvvo. Čálalaš soahpamuš galgá ráhkaduvvot gaskal oahppofitnodaga ja oahppokandidáhta go oahpahusdilli álggahuvvo. Soahpamušas galgá ovdanboahtit geas lea ovddasvástádus iešguđet osiide oahpahusas oahppoplána mielde.</p>
<p>Vai soahpamuš galgá leat dohkálaš galgá fylkkasuohkan dan dohkkehit, ja soahpamuš doaibmá das rájes go bargodilli álgá. Soahpamuš galgá čujuhit dan dahje daid bargosoahpamušaide mat fitnooahppis dahje oahppokandidáhtas leat. Departemeanta sáhttá mearridit lagabui láhkaásahusaid mas ovdanboahtá makkár hápmi ja sisdoallu soahpamušas galgá leat.</p>
<p>Fitnoohppiin geat leat deavdán 21 jagi ja geat lihtodit oahpposoahpamuša man olis ožžot olles oahpahusa fitnodagas, vrd. § 3-3 guđat lađas, galgá leat guđa mánu geahččalanáigi. Geahččalanáiggis sáhttá oahppofitnodat dahje fitnooahppi luobahit oahppodilálašvuođa beroškeahttá § 4-6. Bargobiraslága njuolggadusat §§ 15-3 ja 15-6 leat gustovačča maiddái dalle go fitnooahppi virgáiduvvon dihto geahččalanáigái.</p>
<p>Soahpamuša vuolláičállimis ii leat dárbbašlažžan mieđiheami vuordit fuolaheaddjis.</p>
<p>Rievdaduvvon dáid lágaid bakte: 2000 geassemánu 30.b. lágain nr. 63 (Fámus 2000 borgem. 1.beaivvi, 2000 geassem. 30.b. res. nr. 645 bakte), 2005 geassemánu 17.beaivvi lágain nr. 62 (Fámus 2006 ođđajagimánu 1.beaivvi, 2005 geassemánu 17.b. res. nr. 609 bakte), 2007 geassem. 29.b. lágain nr. 91 (Fámus 2007 borgem. 1.beaivvi, 2007 geassemánu 29. b. nr. 758 bakte).</p>
<p><em type="bold">§ 4-6. Rievdadeames ja duššindahkamis </em><em type="bold">oah </em><em type="bold">ppo </em><em type="bold">soahpamuša ja oahpahussoahpamuša </em></p>
<p>Fylkkasuohkana mieđáhusa vuođul sáhttá oahppofitnodaga ja oahpahuskandidáhta gaskasaš oahpahussoahpamuša rievdadit soahpamušáiggi siskkobealde nu ahte oahpahussoahpamuš rievdá dábálaš oahpposoahpamuššan mas ulbmiliin lea fágareive dahje svennereive. Fylkkasuohkana mieđáhusa mielde sáhttá oahpposoahpamuš gaskal fitnooahppi ja oahppofitnodaga soahpamušáiggi siskkobealde rievdaduvvot oahpposoahpamuššan mas ulbmiliin livččii gealbogeahččaleapmi.</p>
<p>Goappaš bealit sáhttet luobahit oahpposoahpamuša dahje oahpahussoahpamuša jus lea ovttamielalašvuohta ja oahppofitnodat čálalaččat dan lea dieđihan fylkkasuohkanii.</p>
<p>Fylkkasuohkana mieđáhusa vuođul sáhttá sihke oahppofitnodat ja fitnooahppi dahje oahppokandidáhtta luobahit soahpamuša jus:</p>
<p>a)</p>
<p>nubbi bealli garrasit rihkku geatnegasvuođaidis bargodilálašvuođas,</p>
<p>b)</p>
<p>fitnooahppi, oahppokandidáhtta dahje oahppofitnodat ii sáhte joatkit oahppandilálašvuođas, dahje</p>
<p>c)</p>
<p>jus fitnooahppi dahje oahppokandidáhtta čálalaččat dieđiha ahte sutnje šaddá eahpegovttolažžan joatkit soahpamušáigodaga lohppii.</p>
<p>Fylkkasuohkan dat mearrida goas oahppandilálašvuohta galgá heaittihuvvot. Oahppofitnodat galgá čállit duođaštusa čađahuvvon soahpamušáigodaga ovddas oktan cealkámušain dán oasi birra oahpahusas.</p>
<p>Go fitnooahppi dahje oahppokandidáhtta iešdáhtolaččat duššindahket soahpamuša, de manahit vuoigatvuođa oažžut joatkkaoahpu § 3-1 mielde jus fylkkasuohkan ii eará mearrit. Jus mearriduvvo duššindahkat soahpamuša oahppofitnodaga gáibádusa vuođul, de fitnooahppi dahje oahppokandidáhtta bisuha joatkkaoahpahusvuoigatvuođa jus mearrádusas ii daddjo ahte vuoigatvuođa manahit.</p>
<p>Ovdalgo mearriduvvo duššindahkat soahpamuša oahppofitnodaga gáibádusaid vuođul dahje vuoigatvuođaid manaheames, galgá fitnooahppi dahje oahppokandidáhtta njálmmálaččat beassat čilget ášši dasa gii ášši mearrida.</p>
<p>Fylkkasuohkana mieđáhusa mielde sáhttá oahppoáiggi luobahit lohkanvirgeluomu oktavuođas.</p>
<p>Jus oahppofitnodat heaittiha doaimmas dahje ii šat ollášuhte dohkkehaneavttuid § 4-3 mielde, dahje jus fylkkasuohkan gávnnaha ahte oahpahus ii leat dohkálaš, de galgá fylkkasuohkan geahččalit gávdnat fitnoohppiide dahje oahppokandidáhtaide ođđa oahpposaji soahpamušáigodaga loahpa rádjai. Dat ođđa oahppofitnodat fátmmastuvvo soahpamuššii ovddit oahppofitnodaga sadjái. Fylkkasuohkana mieđáhusa vuođul sáhttá soahpamušáigodat ođđa oahppofitnodagain guhkiduvvot ovttain jagiin jus oahpahus lea leamašan váilevaš.</p>
<p>Oahpposoahpamuša dahje oahpahussoahpamuša ii sáhte rievdadit earret go dán paragráfa bakte. Spiehkastat guoská fitnoohppiide geain lea geahččalanáigi § 4-5 goalmmát lađđasa mielde.</p>
<p>Rievdaduvvon 2000 geassemánu 30.beaivvi lágain nr. 63 (Fámus 2000 borgem.1.beaivvi, 2000 geassem. 30.b. res. nr. 645 mielde), 2007 geassemánu 29.beaivvi lágain nr. 91 (Fámus 2007 borgem. 1.beaivvi, 2007 geassemánu 29.beaivvi res. nr. 758mielde).</p>
<p><em type="bold">§ 4-7. Siskkáldas dárkkástus juohke ovttaskas fitnodagas </em></p>
<p>Oahppofitnodagas galgá leat siskkáldas kvalitehtadárkkisteapmi, vai fitnooahppi dahje oahppokandidáhtta oažžu oahpahusa dán lága ja dan láhkaásahusaid mielde. Okta dahje máŋga bargiid ovddasteaddjit galget ovttas fágalaš jođiheddjiiguin bearráigeahččat ahte oahppofitnodat čuovvu lága ja láhkaásahusa bakte mearriduvvon geatnegasvuođaid.</p>
<p>Oahppofitnodat galgá jahkásaččat sáddet raportta fylkkasuohkanii fitnoohppiid ja oahppokandidáhtaid oahpahusa birra. Departemeanta sáhttá mearridit láhkaásahusaid oahppofitnodaga raporterengeatnegasvuođaid birra.</p>
<p>Rievdaduvvon 2000 geassemánu 30.b. lágain nr. 63 (Fámus 2000 borgemánu 1.beaivvi, 2000 geassem. 30.b. res. nr. 645 bakte), 2007 geassemánu 29.beaivvi lágain nr. 91 (Fámus 2007 borgemánu 1.beaivvi, 2007 geassemánu 29.beaivvi res. nr. 758 mielde).</p>
<p><em type="bold">§ 4-8. Fylkkasuohkana doaimmat čadnojuvvon fága- ja </em><em type="bold">fitno </em><em type="bold">oahpahussii </em></p>
<p>Fylkkasuohkanis leat maiddái doaimmat §§ 4-3, 4-5 ja 4-6 mielde, mat gullet fága- ja fitnooahpahussii. Oahppofitnodagaid dohkkeheami oktavuođas galgá fylkkasuohkan láidestit ja čuovvolit, ja dasa lassin dárkkistit ahte juohke ovttaskas fitnodagat ollášuhttet dohkkehangáibádusaid.</p>
<p>Fylkkasuohkan galgá fitnooahpahusnammagoddái ovddidit áššiid main lea váikkuhus fága- ja fitnooahpahussii, ovdalgo fylkkasuohkan ášši mearrida. Áššit nugomat dohkkeheames oahppofitnodagaid, massimis dohkkeheami ja fága- ja fitnooahpahusa kvalitehtavuogádaga galget álohii biddjot fitnooahpahusnammagotti ovdii. Fylkkasuohkan galgá deattuhit dan máid fitnooahpahusa nammagoddi lea mearridan dahje cealkán go galget mearridit áššiid mat gusket fága- ja fitnooahpahussii. Oahppofitnodaga dohkkeheami oktavuođas dahje mearrideames eret váldit dohkkeheami galgá fitnooahpahusnammagotti mearrádus leat mearrideaddjin, vrd. § 4-3.</p>
<p>Fylkkasuohkan čállá fágareivve ja sveannareivve ceavzán geahččaleami vuođul, ja čađahuvvon oahpahusa gealboduođaštusa vuođul.</p>
<p>Fylkkasuohkan dat dohkkeha kandidáhtaid geat dieđihit iežaset fágageahččaleapmái dahje sveannageahččaleapmái almmá oahppoáiggi, vrd. § 3-5.</p>
<p>Fitnooahpahusnammagotti evttohusa vuođul nammada fylkkasuohkan ovtta, dahje máŋga geahččalannammagotti daid fágaide main leat geahččalankandidáhtat. Vejolažžan lea maiddái ahte Fylkkasuohkan sáhttá nammadit geahččalannammagotti ovttasráđiid eará fylkkasuohkaniiguin.</p>
<p>Rievdaduvvon 2007 geassemánu 29.beaivvi lágain nr. 91 (Fámus 2007 skábmamánu 1.beaivvi, 2007 geassem. 29.beaivvi res. nr. 758 bakte).</p>
<p><em type="bold">4 A. kápihttal. Oahpahus earenoamážiid lágiduvvon rávisolbmuide </em></p>
<p>Kápihttal lea lasihuvvon 2000 geassemánu 30.b. lágain nr. 63 (Fámus 2000 borgem. 1.beaivvi earret § 4A-1, § 4A-2, § 4A-7 ja § 4A-8 leat fámus 2002 borgem. 1.b, 2000 geassemánu 30.beaivvi res. nr. 645 bakte).</p>
<p><em type="bold">§ 4A-1. Vuoigatvuohta rávisolbmuide oažžut vuođđoskuvlaoahpahusa </em></p>
<p>Sii geat leat badjel oahpahusgeatnegahtton agi, ja dárbbašit vuođđoskuvlla oahpahusa, lea vuoigatvuohta oažžut dákkár oahpahusa, nu guhka go ii leat vuoigatvuohta oažžut joatkkaoahpahusa § 3-1 vuođul. Oahpahusvuoigatvuohta fátmmasta dábálaččat daid fágaid maid dárbbaša go galgá oažžut oahppoduođaštusa go lea čađahan vuođđoskuvlaoahpahusa rávisolbmuide. Oahpahus galgá heivehuvvot juohkehačča dárbbuide.</p>
<p>Oahpahus ja oahpponeavvut leat nuvttá.</p>
<p>Lasihuvvon 2000 geassemánu 30. beaivvi lágain nr. 63 (Fámus 2002 borgem. 1.beaivvi, 2002 cuoŋománu 26.beaivvi res. nr. 414 bakte).</p>
<p><em type="bold">§ 4A-2. Vuoigatvuohta oažžut </em><em type="bold">sierranas </em><em type="bold">oahpahusa vuođđoskuvlla báikkis </em></p>
<p>Rávisolbmuide geaidda dábálaš oahpahus ii leat dahje šatta ávkkálaš, lea riekti oažžut sierranasoahpahusa.</p>
<p>Rávisolbmuin geain leat earenoamáš oahpahusdárbbut vai sáhttet ovdánit dahje áimmahuššat vuođđudeaddji máhtolašvuođaid, lea riekti oažžut dákkár oahpahusa.</p>
<p>Oahpahus dán paragráfa mielde guoská §§ 5-1 goalmmát lađđasa earret maŋimus čuoggá, ja 5-3, 5-4, 5-5 ja 5-6.</p>
<p>Lasihuvvon 2000 geassemánu 30.b. lágain nr. 63 (Fámus 2002 borgem. 1.beaivvi, 2002 cuoŋománu 26. res. nr. 414 bakte).</p>
<p><em type="bold">§ 4A-3. Rávisolbmuid riekti oažžut joatkkaoahpahusa </em></p>
<p>Rávisolbmuin geat leat čađahan vuođđoskuvlla dahje sullásačča, muhto geat eai leat čađahan joatkkaskuvla oahpahusa, lea ohcamuša vuođul riekti oažžut joatkkaskuvla oahpahusa. Vuosttaš čuokkis guoská rávisolbmuide dan jagi rájes go devdet 25 jagi. Oahpahus rávisolbmuide galgá heivehuvvot juohkehačča dárbbuide. Rievtti sáhttá ollášuhttit earret eará gáiddusoahpahusa bakte. Departemeanta mearrida láhkaásahusaid, earret eará geaidda riekti guoská, sisaváldima birra, maŋŋálastima ja vuosttášrievtti birra.</p>
<p>Rávisolbmuid geaid leat sisaváldán joatkkaoahpahussii, lea riekti ollášuhttit joatkkaoahpahusa. Dát riekti lea gustovaš vaikko sis vuosttaš lađđasa mielde ii leat riekti oažžut joatkkaoahpahusa.</p>
<p>Daid fágain main oahppoplána eaktuda guhkit oahpahusáiggi go golbma jagi, lea rávisolbmuin riekti oažžut oahpahusa oahpahusáiggi mielde mii oahppoplánas lea mearriduvvon.</p>
<p>Oahpahus almmolaš joatkkaskuvllas dahje oahppofitnodagas lea nuvttá. Fylkkasuohkanis lea ovddasvástádus, daid rávisolbmuide geat leat joatkkaskuvlaoahpus, láhččet dárbbašlaš prentejuvvon ja digitála oahpponeavvuid ja muđui digitála rusttegiid. Rávisolbmuid geat ožžot joatkkaskuvlaoahpahusa, ii sáhte geatnegahttit máksimis eará goluid go daid máid láhkaásahusa mielde galget. Fylkkasuohkan sáhttá geatnegahttit rávisolbmuid geat ožžot joatkkaoahpahusa, ieža oastit eará oktagaslaš reaidduid maid oahpahusas dárbbašit. Departemeanta sáhttá mearridit dárkilat láhkaásahusaid.</p>
<p>Rávisolbmuin geain lea riekti oažžut joatkkaoahpahusa lea maid riekti oažžut duohtagelbbolašvuođa árvvoštallojuvvot ja oažžumis gealboduođaštusa. Olbmuin geain ii leat riekti oažžut joatkkaoahpahusa, lea riekti oažžut duohtagelbbolašvuođa árvvoštallojuvvot jus suohkan dahje Bargo- ja čálgoetáhta dan árvala. Departemeanta sáhttá mearridit dárkilat láhkaásahusaid.</p>
<p>Fylkkasuohkan galgá addit gealboduođaštusa joatkkaoahpahusdási gealboárvvoštallama vuođul. Departemeanta sáhttá mearridit dárkilat láhkaásahusaid.</p>
<p>Lasihuvvon 2000 geassemánu 30.b. lágain nr. 63 (Fámus 2000 borgem.1.beaivvi, 2000 geassemánu 30.b. res. nr. 645 bakte), rievdaduvvon 2003 njukčamánu 14.b. lágain nr. 17, 2006 geassemánu 16.b. lágain nr. 20 (Fámus 2006 suoidnemánu 1.beaivvi, 2006 geassemánu 16.b. res. nr. 631 bakte), 2007 geassemánu 29.b. lágain nr. 91 (Fámus 2007 borgem.1.beaivvi, 2007 geassemánu 29.b. res. nr. 758 bakte), 2008 geassemánu 20.b. lágain nr. 48 (Fámus 2008 borgem. 1. beaivvi, 2008 geassemánu 20.b. res. nr. 621 mielde).</p>
<p><em type="bold">§ 4A-4. Suohkana ja fylkkasuohkana geatnegasvuohta láhč </em><em type="bold">če </em><em type="bold">t vuođđoskuvlaoahpahusa ja joatkkaoahpahusa rávisolbmuide </em></p>
<p>Dán kapihttala mielde oahpahussii gusket §§ 13-1 - 13-3a rádjai ja 13-10.</p>
<p>Dán oktavuođas sáhttet suohkanat ja fylkkasuohkanat geavahit oahppolihtuid, gáiddusoahpahusásahusaid ja earáid geat fállet vuođđoskuvlaoahpahusa ja joatkkaoahpahusa ollášuhttimis geatnegasvuođaset rávisolbmuide lágidit oahpahusa.</p>
<p>Suohkanis ja fylkkasuohkanis lea ovddasvástádus duođaštit rávisolbmuide oahpu máid sii leat čađahan.</p>
<p>Suohkan ja fylkkasuohkan galgá láhččet vejolašvuođa rávisolbmuide geat dán kapihttala mielde ožžot oahpahusa, vejolašvuođa aktiivvalaččat searvat bargui ovddideames buori oahppanbirrasa ja oahppofálaldaga.</p>
<p>Departemeanta mearrida láhkaásahusaid árvvoštallama birra, árvvoštallama váidima, loahppageahččaleami ja duođašteami birra.</p>
<p>Lasihuvvon 2000 geassemánu 30.beaivvi lágain nr. 63 (Fámus 2000 borgem.1.beaivvi, 2000 geassem.30.beaivvi nr. 645 bakte), rievdaduvvon 2002 cuoŋománu 12.beaivvi lágain nr. 10 (Fámus 2002 cuoŋománu 12.beaivvi, 2002 cuoŋománu 12.b. res. nr. 349 bakte), 2003 geassemánu 27.b.lágain nr. 69 (Fámus borgem.1.beaivvi, 2003 geassemánu 27.b. res. nr. 774 bakte).</p>
<p><em type="bold">§ 4A-5. Gealbogáibádus oahpahusbargi </em><em type="bold">n </em></p>
<p>§ 10-1 oktan gullevaš láhkaásahusain guoská sullásaš oahpahussii dán kápihttala mielde. Departemeanta sáhttá mearridit láhkaásahusaid man vuođul dattege lea vejolaš virgádit bargiid geain váilu formálalaš pedagogalaš gelbbolašvuohta.</p>
<p>Oahpahus mii fállojuvvo § 4A-2 nuppi lađđasa mielde de § 10-1 oktan guoskevaš láhkaásahusain ii leat fámus. Oahpahus galgá dattege dáhpáhuvvat fágalaš ja pedagogalaš bagadallama ja ovddasvástádusa vuođul.</p>
<p>Lasihuvvon 2000 geassemánu 30.b. lágain nr. 63 (Fámus 2000 borgem. 1.beaivvi, 2000 geassem. 30.b. res. nr. 645 mielde).</p>
<p><em type="bold">§ 4A-6. Oahpahusa sisdoallu </em></p>
<p>§ 1-1 lea gustovaš nu guhka go heive oahpahussii dán kapihttala mielde. Oahppoplánat §§ 1-3, 2-3, 3-4 ja 6-4 leat gustovačča daid heivehemiiguin mat dán kápihttala mielde čuvvot.</p>
<p>Lasihuvvon 2000 geassem. 30.b.lágáin nr. 63 (Fámus 2000 borgem.1.beaivvi, 2000 geassem. 30.b. res. nr. 645 bakte), rievdaduvvon 2008 juovlamánu 19.b. lágain nr. 118 (Fámus 2009 ođđajagim. 1.beaivvi, 2008 juovlam. 19.b. res. nr. 1424 mielde).</p>
<p><em type="bold">§ 4A-7. Sáhtostallan jnv </em></p>
<p>Rávisolbmuide geat eai leat čađahan vuođđoskuvlla, ja orrot badjel njeallje kilomehtera eret skuvllas, lea riekti oažžut nuvttá sáhtu go ožžot vuođđoskuvlaoahpahusa dán kapihttala mielde.</p>
<p>Rávisolbmot geat doaimmashehttejumi, buozalmasvuođa dahje vaháguvvama dihte dárbbašit sáhtu, lea riekti dan oažžut beroškeahttá skuvlaluotta guhkkodaga go ožžot vuođđoskuvlaoahpahusa dán kapihttala mielde. Nu go maiddai § 7-4 mielde.</p>
<p>Suohkan galgá goartilastit rávisolbmuid go beaivválaš sáhtostallan vuosttaš ja nuppi lađđasa mielde ii leat čađahahtti. Dárbbu mielde, guoská goziheapmi § 7-1 njealját lađđasa mielde.</p>
<p>Muđui guoská maiddái § 13-4 daid geatnegasvuođaide mat dán paragráfa olis leat.</p>
<p>Lasihuvvon 2000 geassemánu 30.b. lágain nr. 63 (Fámus 2002 borgem. 1. beaivvi, 2002 cuoŋománu 26.b. res. nr. 414 bakte).</p>
<p><em type="bold">§ 4A-8. </em><em type="bold">Neavvun </em></p>
<p>Rávisolbmot geain lea oahpahusriekti §§ 4A-1 ja 4A-2 mielde lea riekti oažžut neavvuma vai sáhttá kártet makkár fálaldaga rávisolmmoš dárbbaša.</p>
<p>Lasihuvvon 2000 geassemánu 30.b. lágain nr. 63 (Fámus 2002 borgem.1.beaivvi, 2002 cuoŋom. 26.b. res. nr. 414 bakte).</p>
<p><em type="bold">§ 4A-9. </em><em type="bold">Lihccun </em></p>
<p>Jus oahppis dahje oasálastis bistevaččat lea leamašan dohkketmeahttun láhttenvuohki mii duođaid lea váikkuhan skuvlla ortnega ja bargoráfi, dahje jus oahppi dahje oasálasti duođalaččat rihkku geatnegasvuođaideaset, de sáhttá suohkan/fylkkasuohkan lihccut oahppi/oasálasti čađatkeahtes kursaoasis masa lea ožžon skuvlasaji. Mearrideames lihccuma čađatkeahtes kursaoasis de sáhttá fylkkasuohkan maiddái mearridit ahte oahppi/oasálasti galgá massit vuoigatvuođa oažžut joatkkaskuvlaoahpahusa § 4A-3 mielde.</p>
<p>Suohkan/fylkkasuohkan ii sáhte dán paragráfa mielde válddi sirdit skuvlii mearrideames lihccuma dahje oahpahusvuoigatvuođa massimis.</p>
<p>Ovdalgo mearriduvvo lihccut dahje vuoigatvuođa massimis, galgá árvvoštallat ahte leago vejolaš eará veahkke- dahje ráŋggáštanvugiid geavahit.</p>
<p>Lasihuvvon 2000 geassemánu 30.b.lágain nr. 63 (Fámus 2000 borgem.1.beaivvi, 2000 geassem. 30.b. res. nr. 645 bakte).</p>
<p><em type="bold">§ 4A-10. Goziheapmi, bearráigeahčču ja váidin </em></p>
<p>§ 14-1, § 15-1 vuosttaš lađas ja § 15-2 guoská maiddái oahpahussii dán kápihttala mielde.</p>
<p>Lasihuvvon 2000 geassem.30.b. lágain nr. 63 (Fámus 2000 borgem.1.beaivvi, 2000 geassemánu 30.b. res. nr. 645 bakte).</p>
<p><em type="bold">§ 4A-11. Geahččaleapmi </em></p>
<p>§ 1-4 guoská vástideaddji oahpahussii dán kápihttala mielde.</p>
<p>Lasihuvvon 2000 geassemánu 30.b. lágain nr. 63 (Fámus 2000 borgem.1.beaivvi, 2000 geassem. 30.b. res. nr. 645 bakte).</p>
<p><em type="bold">§ 4A-12. Heivehuvvon oahpahus </em></p>
<p>§ 1-3 guoská sullásaš oahpahussii dán kápihttala mielde.</p>
<p>Lasihuvvon 2008 geassem. 20.b. lágain nr. 48 (Fámus 2008 borgem.1.beaivvi, 2008 geassem. 20.b. res. nr. 621 bakte).</p>
<p><em type="bold">5. kápihttal. Sierranasoahpahus </em></p>
<p>Rievdaduvvon 2005 geassemánu 17.b. lágain nr. 105 (Fámus 2005 geassem. 17.beaivvi, 2005 geassemánu 17.b. res. nr. 660 bakte).</p>
<p><em type="bold">§ 5-1. Sierranasoahpahus vuoigatvuohta </em></p>
<p>Ohppiide geaidda dábálaš oahpahus ii leat dahje šatta leat doarvái ávkkálaš, lea riekti oažžut sierranasoahpahusa.</p>
<p>Árvvoštaladettiin das makkár oahppofálaldaga galgá fállat, de galgá earenoamážiid deattuhit oahppi ovdánanvejolašvuođaid. Oahppofálaldat galgá láhččojuvvot nu ahte ollislaš fálaldat šaddá seamma ávkkálažžan go eará ohppiide ja daid oahpahusulbmiliid ektui máid oahppi sáhttá olahit. Ohppiide geat ožžot sierranasoahpahusa, galgá leat seamma diibmolohku go eará ohppiin, gč. § 2-2 ja § 3-2.</p>
<p><em type="bold">§ 5-2. (Fámohuvvon 2000 geassemánu 30.beaivvi lágain nr. 63 </em>(Fámus 2002 borgem.1.beaivvi, 2002 cuoŋománu 26.b. res. nr. 414 bakte).) </p>
<p><em type="bold">§ 5-3. Áššedovdi árvvoštallan </em></p>
<p>Ovdalgo suohkan dahje fylkkasuohkan maidege mearrida sierranasoahpahusa ektui § 5-1 vuođul dahje mearrida sierranaspedagogalaš veahki § 5-7 mielde, galgá áššedovdi árvvoštallan čađahuvvot mas oahppi sierranas dárbbut čielggaduvvojit. Árvvoštallan galgá duođaštit oahppi dárbbu oažžut sierranasoahpahusa, ja makkár oahppofálaldaga berre oahppái fállat.</p>
<p>Áššedovdi árvvoštallan galgá earret eará čielggadit ja mearridit</p>
<p>Man ávkkálaš dábálaš oahpahus lea oahppái</p>
<p>Oahppi oahppanváttut ja eará earenoamáš dilálašvuođat mat leat dehálačča oahpahussii</p>
<p>Oahppi realisttalaš oahppoulbmilat</p>
<p>Leago vejolaš dustet váttisvuođaid mat oahppis leat dábálaš oahpahusain</p>
<p>Makkár oahpahusain olaha dohkálaš oahppofálaldaga.</p>
<p>Departemeanta sáhttá láhkaásahusaid bakte mearridit movt áššedovdi árvvoštallan galgá čađahuvvot.</p>
<p>Jus suohkana dahje fylkkasuohkana mearrádus gáidá áššedovdi árvvoštallamis, galgá mearrádusa ákkastallamis earret eará ovdanboahtit movt suohkana dahje fylkkasuohkanis oaivila mielde oahppofálaldat mii oahppái fállojuvvo ollášuhttá vuoigatvuođa § 5-1 dahje § 5-7 mielde.</p>
<p>Rievdaduvvon 2008 geassemánu 20.b. lágain nr. 48 (Fámus 2008 borgem. 1.beaivvi, 2008 geassemánu 1.b. res. nr. 621 bakte).</p>
<p><em type="bold">§ 5-4. </em><em type="bold">Á </em><em type="bold">ššemeannudeami sierranasoahpahusa mearrideami oktavuođas </em></p>
<p>Oahppi dahje su váhnemat sáhttet gáibidit ahte skuvla galgá iskat ahte dárbbaša go oahppi sierranasoahpahusa, ja makkár oahpahusa oahppi dárbbaša. Oahpahusbargit galget árvvoštallat ahte dárbbaša go oahppi sierranasoahpahusa, ja farggamusat dieđihit rektorii jus ležžet dákkár dárbbut.</p>
<p>Ovdalgo áššedovdi árvvoštallan čađahuvvo ja ovdalgo mearriduvvo álggahit sierranasoahpahusa, galgá oahppi dahje su váhnemat dása miehtat. Oktan ráddjejumiiguin mat čuovvot jávohisvuođageatnegasvuođa njuolggadusain ja hálddašanlága § 19, lea oahppis dahje váhnemiin riekti oaidnit áššedovdi árvvoštallama ja cealkit oainnuset ovdal go ášši loahpalaččat mearriduvvo.</p>
<p>Sierranasoahpahusfálaldat galgá nu guhkas go vejolaš, hábmejuvvot ovttasráđiid ohppiin ja su váhnemiiguin, ja sin oaidnu galgá deattuhuvvot.</p>
<p><em type="bold">§ 5-5. Spiehkastat oahpahusa sisdoalu </em><em type="bold">njuolggadusain </em></p>
<p>Dán lága njuolggadusat oahpahusa sisdoalu birra ja dán lága láhkaásahusat gusket sierranasoahpahussii nu guhkas go heivehit. Oahppái guhte oažžu sierranasoahpahusa, galgá ráhkaduvvot oktagaslaš oahppoplána. Plána galgá čájehit oahpahusa ulbmila ja sisdoalu ja movt dat galgá jođihuvvot. Maiddái spiehkasteaddji soahpamušeavttuid fitnooahppái sáhttá mearridit oktagaslaš oahppoplánas.</p>
<p>Skuvla galgá juohke jahkebeali ráhkadit čálalaš diehtočielggadusa das makkár oahpahusa oahppi lea ožžon, ja movt oahppi lea ovdánan. Skuvla sádde diehtočielggadusa ja árvvoštallama oahppái dahje oahppi váhnemiidda ja suohkanii dahje fylkkasuohkanii.</p>
<p>Rievdaduvvon 2003 geassemánu 27.b. lágain nr. 69 (Fámus 2003 borgem.1.beaivvi, 2003 geassem. 27.b. res. nr. 774 bakte).</p>
<p><em type="bold">§ 5-6. Pedagogalaš-psykologalaš bálvalus </em></p>
<p>Juohke suohkanis ja fylkkasuohkanis galgá leat pedagogalaš-psykologalaš bálvalus. Pedagogalaš-psykologalaš bálvalus suohkana dásis sáhttá organiserejuvvot ovttasráđiid eará suohkaniiguin dahje fylkkasuohkaniin.</p>
<p>Bálvalus galgá veahkehit skuvlla bargamis gelbbolašvuođaovdánahttimiin ja organisašuvnnašovdánahttimiin vai buorebut láhččet oahpahusa ohppiide geain leat earenoamáš dárbbut. Pedagogalaš-psykologalaš bálvalus galgá fuolahit ahte ráhkaduvvo lága mielde áššedovdi guorahallan. Departemeanta sáhttá mearridit dárkilat láhkaásahusaid bálvalusa eará doaimmaid birra.</p>
<p><em type="bold">§ 5-7. Sierranaspedagogalaš veahkki ovdal skuvlageatnegahtton agi </em></p>
<p>Mánáin vuolil skuvlageatnegahtton agi geain leat earenoamáš dárbbut oažžut sierranaspedagogalaš veahki, lea riekti oažžut dákkár veahki. Veahkki galgá fátmmastit váhnenráđđema. Veahkki sáhttá leat mánáidgárddiin, skuvllain, sosiála ja dálkkaslaš ásahusain jna, dahje organiserejuvvot sierra doaibman. Veahki sáhttá maiddái pedagogalaš-psykologalaš bálvalus dahje eará áššedovdi ásahus fállat.</p>
<p>Sierranaspedagogalaš veahki ektui leat dán lága § 5-4 nuppi ja goalmmát lađđasat gustovačča. Lága § 5-5 nubbi lađas lea gustovaš nu guhkas go dat lea heivvolaš.</p>
<p><em type="bold">§ 5-8. </em><em type="bold">Dearvvašvuođafálaldat </em></p>
<p>Departemeanta sáhttá mearridit láhkaásahusaid dearvvašvuođafuolahusa ja dálkkaslaš veahki birra ohppiide geat ožžot sierranasoahpahusa.</p>
<p><em type="bold">§ 5-9. Stáhta geatnegasvuohta láhčit oahpponeavvuid </em></p>
<p>Departemeanta galgá fuolahit ahte ráhkaduvvojit oahppogirjjit ja eará oahpponeavvut sierranasoahpahussii.</p>
<p><em type="bold">6. kápihttal. Sámegielat oahpahus </em></p>
<p><em type="bold">§ 6-1. </em><em type="bold">Čilgehusat </em></p>
<p>Láhka deattuha ahte</p>
<p>sápmelaš: lea olmmoš guhte sáhttá čálihuvvot sámi jienastuslohkui, vrd. § 2-6 geassemánu 12. beaivvi 1987 láhka nr. 56 Sámedikki ja eará sámi riektedilálašvuođaid birra (sámeláhka), ja mánát daidda geat sáhttet sisačálihuvvot</p>
<p>sámegiella: davvisámegiella, lullisámegiella dahje julevsámegiella</p>
<p>Sámi guovlu: 1) sámi hálddašanguovlu sámelága § 3-1 mielde, 2) eará suohkanat dahje oasit suohkaniin láhkaásahusaid vuođul maid Gonagas stáhtaráđis lea mearridan maŋŋil go Sámediggi ja suohkanat ja fylkkasuohkanat geaidda ášši guoská, leat beassat oainnuset cealkit.</p>
<p><em type="bold">§ 6-2. Sámegieloahpahus vuođđoskuvllas </em></p>
<p>Sámi guovlluin lea buot vuođđoskuvlla ahkásaččain riekti oažžut oahpahusa sámegielas ja sámegillii.</p>
<p>Olggobealde sámeguovlluid lea unnimusat 10 oahppis ovtta suohkanis geat háliidit oahpahusa sámegielas ja sámegilli, riekti dan oažžut nu guhká go joavkkus ain leat unnimusat guhtta oahppi.</p>
<p>Suohkan sáhttá mearridit lágidit sámegiela oahpahusa ovtta dahje máŋgga skuvllain.</p>
<p>Suohkan sáhttá láhkaásahusaid bakte mearridit ahte buohkat sámi guovllu vuođđoskuvllain galget oažžut oahpahusa sámegielas.</p>
<p>Olggobealde sámi guovlluid lea vuođđoskuvlla ahkásaš sápmelaččain riekti oažžut oahpahusa sámegielas. Departemeanta sáhttá láhkaásahusaid bakte mearridit molssaevttolaš oahpahusvugiid go oahpahusa ii sáhte fállat skuvlla iežas oahpaheddjiiguin.</p>
<p>Oahppit mearridit ieža háliidit go oahpahusa sámegielas ja sámegilli 8. klássa rájes vuosttaš, nuppi ja viđat lađđasa mielde.</p>
<p>Rievdaduvvon 2005 geassemánu 17.beaivvi lágain nr. 105 (Fámus 2005 geassemánu 17.beaivvi, 2005 geassemánu 17.b. res. nr. 660 bakte).</p>
<p><em type="bold">§ 6-3. Sámi joatkkaoahpahus </em></p>
<p>Sápmelaččain joatkkaskuvllain lea riekti oažžut oahpahusa sámegielas. Departemeanta sáhttá mearridit láhkaásahusaid molssaevttolaš oahpahusvugiide go oahpahusa ii sáhte fállat skuvlla iežas oahpaheddjiiguin.</p>
<p>Departemeanta sáhttá láhkaásahusaid bakte mearridit ahte soames skuvllat galget fállat oahpahusa sámegielas dahje sámegillii dahje sierranas sámi fágain joatkkaskuvllas soames kurssain dahje soames joavkkuide. Fylkkasuohkan sáhttá maiddái fállat dákkár oahpahusa.</p>
<p><em type="bold">§ 6-4. Oahpahusa sisdoallu </em></p>
<p>Oahppoplána láhkaásahusat § 2-3 ja § 3-4 rávvejit fállamis oahpahusa sámi álbmotčeardda birra ja giela, ja dán álbmotčeardda kultuvrra ja servodateallima birra iešguđet fágasurggiin. Departemeanta mearriduvvon rámmaid bakte mearrida Sámediggi láhkaásahusaid dákkár oahpahusa sisdoalu birra.</p>
<p>Sámediggi mearrida láhkaásahusaid oahppoplánaide sámegielat oahpahussii vuođđoskuvllas ja joatkkaskuvllas, ja oahppoplánaid sierranas sámi fágaide joatkkaoahpahusas. Láhkaásahus galgá čuovvut departemeanta mearriduvvon rámmaid.</p>
<p>Departemeanta mearrida láhkaásahusaid eará sierranas oahppoplánaide vuođđoskuvlaoahpahusa várás sámi guovlluin ja ohppiide geat muđui ožžot sámegielat oahpahusa vuođđoskuvllas dahje joatkkaskuvllas. Sámediggi galgá ovttasráđiid departemeanttain gárvet láhkaásahusevttohusa.</p>
<p>Fámus 1999 borgem.1.beaivvi, 1998 skábmam. 27.b. res. nr. 1096 bakte, muhto dattege nu ahte vuođđoskuvlla gustovaš oahppoplánat O97 ja O97S) ja gustovaš oahppoplánat joatkkaskuvla oahpahusa várás leat fámus dassážiigo Sámediggi lea mearridan ođđa. Rievdaduvvon 2006 geassemánu 30.b. lágain nr. 57 (Fámus 2007 ođđajagim.1.beaivvi, 2006 geassem. 30.b. res. nr. 764 bakte).</p>
<p><em type="bold">7. kápihttal. Sáhtostallan ja goartilastin </em></p>
<p><em type="bold">§ 7-1. Sáhtostallan ja goartilastin vuođđoskuvllas </em></p>
<p>2.-10. klássaid ohppiin geat orrot guhkit go njeallje kilomehtera eret skuvllas lea riekti oažžut nuvttá skuvlasáhtu. 1. klássa ohppiide lea sáhttorádji guokte kilomehtera. Ohppiin geain lea earenoamáš várálaš dahje váttis skuvlageaidnu lea riekti oažžut nuvttá skuvlasáhtu beroškeahttá luoddaguhkkodaga.</p>
<p>Dárbbu mielde lea ohppiin riekti oažžut nuvttá fanasáhtu beroškeahttá mátkeguhkkodaga.</p>
<p>Departemeanta mearrida láhkaásahusaid ohppiid oadjebasvuođa birra skuvlasáhtu oktavuođas.</p>
<p>Suohkan galgá goartilastit ohppiid go beaivválaš skuvlasáhttu ii leat vejolaš. Árvvoštallamis galgá earenoamážiid deattuhit dilálašvuođaid ovttaskas oahppi ektui, nugomat agi, doaimmashehttejumi, mátkeáiggi ja dorvvolašvuođa, ja dan ahte dagaha go beaivválaš skuvlasáhttu stuora liigegoluid dahje váttisvuođaid suohkanii. Eahpádusdilálašvuođain váhnemat mearridit galgágo oahppi sáhtostallat vai goartilastit.</p>
<p>Suohkan goziha vuođđoskuvlaohppiid geaid lea goartilasttán.</p>
<p>Rievdaduvvon 2002 juovlam. 20.b. lágain nr. 112 (Fámus 2003 cuoŋománu 1.beaivvi, 2002 juovlam. 20.b. res. nr. 1735 bakte), 2008 geassemánu 20.b. lágain nr. 48 (Fámus 2008 borgem.1.beaivvi, 2008 geassemánu 20.b. res. nr. 621 bakte).</p>
<p><em type="bold">§ 7-2. Sáhtostallan ja goartilastin joatkkaskuvllas </em></p>
<p>Joatkkaskuvlla oahppit geat orrot guhkit go guhtta kilomehtera eret skuvllas, lea riekti oažžut nuvttá skuvlasáhtu dahje olles sáhttobuhtadasa. Go dárbbašit, lea ohppiin riekti oažžut nuvttá fanassáhtu beroškeahttá mátkeguhkkodaga. Departemeanta sáhttá láhkaásahusaid bakte mearridit ahte ohppiid sáhttodárbbu sáhttá eará vugiiguin čoavdit.</p>
<p>Departemeanta mearrida láhkaásahusaid ohppiid dorvvolašvuođa birra skuvlasáhtu oktavuođas.</p>
<p>Fylkkasuohkan galgá veahkehit goartilastimis joatkkaskuvlla ohppiid geaid ássanbáiki dahje skuvlamátki dagaha ahte eai sáhte ávkkástallat beaivválaš skuvlasáhtu. Dárbbu mielde galgá fylkkasuohkan hukset ohppiidásodagaid.</p>
<p>Rievdaduvvon 2002 juovlam. 20.b. lágain nr. 112 (Fámus 2003 cuoŋománu 1.beaivvi, 2002 juovlam. 20.b. res. nr. 1735 bakte).</p>
<p><em type="bold">§ 7-3. Sáhttu doaimmashehttejuvvon ja gaskaboddosaš vaháguvvon dahje buohcci ohppiide </em></p>
<p>Oahppit geat doaimmashehttejumi dahje gaskaboddosaš vaháguvvama dahje buohcama dihte dárbbašit sáhtu, lea riekti dan oažžut beroškeahttá man guhki lea skuvlla ja ruovttu gaskkas.</p>
<p><em type="bold">§ 7-4. </em><em type="bold">Mátkošat </em><em type="bold">ja goziheapmi </em></p>
<p>Ohppiin lea riekti oažžut dárbbašlaš mátkošeddjiid. Ohppiin lea riekti oažžut dárbbašlaš goziheami jus šaddet vuordit ovdal ja maŋŋil oahpahusa skuvllas.</p>
<p><em type="bold">§ 7-5. (Fámohuvvon 2000 geassemánu 30.b. lágain nr. 63 </em>(Fámus 2002 borgemánu1.beaivvi, 2002 cuoŋománu 26.b. res. nr. 414 bakte).) </p>
<p><em type="bold">§ 7-6. Skuvlasáhttu mánáide vuolil skuvlageatnegas agi </em></p>
<p>Mánáin geain § 5-7 vuođul lea vuoigatvuohta sierranaspedagogalaš veahkkái lea riekti oažžut sáhtu go sierranas dilálašvuođaid dihte dan dárbbašit vuostáiváldimis dán veahki § 5-7 mielde. Nu lea maiddái § 7-1 goalmmát ja njealját lađđasiid ja § 7-4 mielde.</p>
<p><em type="bold">8. kápihttal. Organiseremis oahpahusa </em></p>
<p><em type="bold">§ 8-1. </em><em type="bold">Skuvla </em></p>
<p>Vuođđoskuvlla ohppiin lea riekti skuvlavázzima čađahit lagamus skuvllas dahje lagasbirrasa skuvllas gosa gullet. Suohkan sáhttá láhkaásahusaid bakte mearridit guđe skuvlii suohkana iešguđet guovllut gullet. Hálddašanlága § 38 vuosttaš lađđasa c-bustávva gáibádus ahte galgá almmuhit mearrádusa Norsk Lovtidendis ii leat gustovaš.</p>
<p>Ohcamuša vuođul sáhttá dohkkehit ahte oahppi vázzá eará skuvllas go das gosa gullá.</p>
<p>Doahttaleames eará ohppiid beroštumiid skuvllas, de sáhttá oahppi sirdit eará skuvlii gos dasa gosa oahppi vuosttaš lađđasa mielde gullá. Ovdal go mearriduvvo sirdit oahppi, galgá geahččalit eará doaimmaid. Jus lea dárbbašlažžan, de sáhttá oahppi sirdit skuvlii eará suohkanis, muhto ii nu ahte oahppi šaddá ruovttus fárret dahje ahte skuvlasáhttu šaddá badjelmeare guhkki.</p>
<p>Rievdaduvvon 2000 geassemánu 30.b.lágain nr. 63 (Fámus 2000 borgem.1.beaivvi, 2000 geassem. 30.b. res. nr. 645 bakte).</p>
<p><em type="bold">§ 8-2. Organiseremis ohppiid joavkkuide </em></p>
<p>Ohppiid sáhttá dárbbu vuođul juohkit joavkkuide. Joavkkut eai berre leat stuorit go dan máid pedagogalaččat ja dorvvolaččat sáhttá dohkkehit. Organiseren galgá áimmahuššat ohppiid sosiálalaš gullevašvuođa dárbbuid. Dábálaččat ii galgga dákkár organiserema čađahit fágalaš dási, sohkabeali dahje čearddalaš gullevašvuođa vuođul.</p>
<p>Juohke oahppis galgá leat okta oahpaheaddji (gulahallanoahpaheaddji) guhte earenoamážiid ovddasvástida oahppái gullevaš praktihkalaš, hálddahuslaš ja sosiálapedagogalaš doaimmaid, earret eará gulahallamis ruovttuin.</p>
<p>Rievdaduvvon 2003 geassem. 27.b. lágain nr. 69 (Fámus 2003 borgem.1.beaivvi, 2003 geassemánu 27.b. res. nr. 774 bakte).</p>
<p><em type="bold">§ 8-3. (Fámohuhtton 2003 geassemánu 27.beaivvi lágain nr. 69 </em>(Fámus 2003 borgem.1.beaivvi, 2003 geassem. 27.b. res. nr. 774 bakte).) </p>
<p><em type="bold">§ 8-4. (Fámohuhtton 2003 geassemánu 27.beaivvi lágain nr. 69 </em>(Fámus 2003 borgem.1.beaivvi, 2003 geassem. 27.b. res. nr. 774 bakte).) </p>
<p><em type="bold">9. kápihttal. Jođihangoddi, doaimmat, reaiddut ja oahpponeavvut skuvllas </em></p>
<p><em type="bold">§ 9-1. Jođihangoddi </em></p>
<p>Juohke skuvllas galgá leat dohkálaš fágalaš, pedagogalaš ja hálddahuslaš jođihangoddi.</p>
<p>Rektor jođiha skuvlla oahpahusa. Rektorat galget leat dorvvolačča skuvlla beaivválaš doaimma ektui ja bargat ovdánahttimis ásahusa. Sus guhte virgáiduvvo rektorin, galgá leat pedagogalaš gelbbolašvuohta ja dárbbašlaš jođihannávccat. Rektora sáhttá virgáibidjat ráddjejuvvon áigodahkii.</p>
<p>Departemeanta sáhttá ohcamuša vuođul spiehkastit nuppi lađđasa njuolggadusain ja mieđihit earálágan vugiid movt organiseret jođiheami.</p>
<p>Rievdaduvvon 2003 geassemánu 27.b. lágain nr. 69 (Fámus 2004 ođđajagim.1.beaivvi, 2003 geassemánu 27.b. res. nr. 774 bakte), geahča lága II, 2005 geassem. 17.b. nr. 105 (Fámus 2005 geassemánu 17.beaivvi, 2005 geassemánu 17.b. res. nr. 660 bakte).</p>
<p><em type="bold">§ 9-2. Nevvohat ja skuvlagirjerádju </em></p>
<p>Ohppiin lea riekti oažžut dárbbašlaš neavvagiid oahpahusa, fitnofálaldagaid ja fitnoválljemiid ja sosiála gažaldagaid birra. Departemeanta sáhttá mearridit láhkaásahusaid.</p>
<p>Ohppiin galgá leat skuvlagirjerádju olámuttos. Departemeanta sáhttá mearridit láhkaásahusaid.</p>
<p><em type="bold">§ 9-3. </em><em type="bold">Reaiddut </em></p>
<p>Skuvllain galget leat dárbbašlaš reaiddut, luvvadagat ja oahpponeavvut.</p>
<p>Rievdaduvvon 2002 juovlam. 20.b lágain nr. 112 (Fámus 2003 cuoŋománu 1.beaivvi, 2002 juovlam. 20.b. res. nr. 1735 bakte).</p>
<p><em type="bold">§ 9-4. Oahppogirjjit ja eará oahpponeavvut </em></p>
<p>Eará fágain go dárogielas sáhttá dušše atnit oahppogirjjiid ja eará oahpponeavvuid mat leat gávdnamis girjedárogillii ja ođđadárogillii oktanaga ja seamma haddái. Sierranas oktavuođain sáhttá departemeanta spiehkkut dán njuolggadusas.</p>
<p>Dárogielat oahppogirjjit mat adnojit skuvllain, galget leat ovttavásttolaččat oahppogirjenormálain nu movt dat lea mearriduvvon láhkaásahusas man láhkavuođđu lea 1980 cuoŋománu 11.b. láhka nr. 5 giellahámit almmolaš bálvalusain. Oahppogirjjit dán oktavuođas leat prentejuvvon oahpponeavvut máid oahppit jeavddalaččat geavahit olaheames guovddáš osiid fága gealboulbmiliin.</p>
<p>Lohkangirjjiin vuođđoskuvlla dárogielfágas galget girjjit leat gávdnamis goappaš giellahámis vai oahppit ohppet lohkat sihke girjedárogiela ja ođđadárogiela.</p>
<p>Sátnelisttuid skuvlageavaheapmái galgá Norgga giellaráđđi dohkkehit.</p>
<p>Departemeanta mearrida láhkaásahusaid mas ovdanboahtá makkár oahpponeavvuid vuosttaš lađđasa gáibádus fátmmasta.</p>
<p>Rievdaduvvon 2000 geassemánu 30.b. lágain nr. 63 (Fámus 2000 borgem. 1.beaivvi, 2000 geassemánu 30.b. res. nr. 645 bakte), 2005 geassemánu 17.b. lágain nr. 105 (Fámus 2005 geassemánu 17.beaivvi, 2005 geassemánu 17.b. res. nr. 660 bakte).</p>
<p><em type="bold">§ 9-5. Skuvlarusttegat </em></p>
<p>Suohkan galgá fuolahit ahte leat buori ja heivvolaš vuođđoskuvllat.</p>
<p>Dábálaččat ii berre ásahit vuođđoskuvllaid main ohppiidlohku lea badjel 450.</p>
<p>Vuođđoskuvllain ja lotnolas rusttegiin mat adnojit skuvlla doaimmaide ja eará doaimmaide ii galgga guossohit alkohola dahje mielde váldit alkohola ja dan návddašit almmolaš dahje priváhta doaluin. Sierranas oktavuođain sáhttá spiehkkut dán mearrádusas jus lotnolas rusttegat skuvlla ja eará doaimmaide adnojit kultuvrralaš ja sosiála ulbmiliidda maŋŋil skuvlaáiggi.</p>
<p><em type="bold">§ 9-6. Máinnusteapmi skuvllain </em></p>
<p>Skuvlaeaiggát galgá fuolahit ahte oahppit eai dárbbaš vásihit máinnusteami earret eará skuvlabirrasis, oahppogirjjiin ja oahpponeavvuin mat geavahuvvojit oahpahusas, danin go máinnusteapmi sáhttá dagahit gávpeoalgguheami, dahje váikkuha guottuid, meanuid ja árvvuid. Departemeanta sáhttá mearridit láhkaásahusaid.</p>
<p>Lasihuvvon 2007 geassemánu 29.b. lágain nr. 91 (Fámus 2007 borgem. 1.beaivvi, 2007 geassemánu 29.b. res. nr. 758 bakte).</p>
<p><em type="bold">9a. kápihttal. Ohppiid skuvlabiras </em></p>
<p>Kápihttal lea lasihuvvon 2002 juovlamánu 20.b. lágain nr. 112 (Fámus 2003 cuoŋománu 1.beaivvi, 2002 juovlam. 20.b. res. nr. 1735 bakte).</p>
<p><em type="bold">§ 9a-1. Oppalaš gáibádusat </em></p>
<p>Buot vuođđoskuvlla ja joatkkaskuvlla oahppit dárbbašit buori fysalaš ja psykososiála birrasa mii ovddida dearvvašvuođa, čálggu ja oahppama.</p>
<p>Lasihuvvon 2002 juovlam. 20.b. lágain nr. 112 (Fámus 2003 cuoŋománu 1. beaivvi, 2002 juovlam. 20.b. res. nr. 1735 bakte).</p>
<p><em type="bold">§ 9a-2. Fysalaš biras </em></p>
<p>Plánemis, huksemis, láhčemis ja jođiheames skuvllaid galgá dahkkot nu ahte vuhtiiváldá ohppiid dorvvolašvuođa, dearvvašvuođa, čálggu ja oahppama.</p>
<p>Skuvlla fysalaš biras galgá leat ovttavásttolaš fágalaš norpmaid máid fágaeiseválddiid áiggis áigái ávžžuhit. Jus muhtun birasdilálašvuođat spiehkastit dáid norpmain, ferte skuvla duođaštit ahte birrasis dattege lea dohkálaš váikkuhus ohppiid dearvvašvuhtii, čálgui ja oahppamii.</p>
<p>Buot ohppiin lea riekti bargosadjái mii lea heivehuvvon sin dárbbuide. Skuvla galgá reidejuvvot nu ahte vuhtiiváldá doaimmashehttejuvvon ohppiid skuvllas.</p>
<p>Jus oahppi dahje váhnen, dahje okta skuvlla ráđiin dahje lávdegottiin mas sii leat mielde, gáibidit doaibmabijuid mat buoridivččii fysalaš birasdilálašvuođaid, galgá skuvla farggamusat meannudit ášši ovttaskasmearrádussan hálddašanlága mielde. Jus skuvla govttolaš áiggis ii leat bargan áššiin maidege, de sáhttá dattege váidit hálddašanlága eavttuid mielde dego livččii eaŋkilmearrádus.</p>
<p>Lasihuvvon 2002 juovlam. 20.b. lágain nr. 112 (Fámus 2003 cuoŋománu 1.beaivvi, 2002 juovlam. 20.b. res. nr. 1735 bakte).</p>
<p><em type="bold">§ 9a-3. Psykososiála biras </em></p>
<p>Skuvla galgá aktiivvalaččat ja systemáhtalaččat bargat ovddideames buori psykososiála birrasa, gos juohke ovttaskas oahppi sáhttá vásihit dorvvolašvuođa ja sosiála gullevašvuođa.</p>
<p>Jus oktage skuvlla bargiin, fuomášit dahje balahit ahte oahppi gillá loavkašuhtti sániid dahje daguid dihte nugo mat givssideami, vealaheami, veahkaválddálašvuođa dahje rasismma, galgá son farggamusat iskat ášši ja dieđihit skuvlla jođihangoddái, ja jus lea dárbbašlaš ja vejolaš, ieš njuolga eastadit diekkár daguid.</p>
<p>Jus oahppi dahje váhnen bivdá doaibmabijuid mat váikkuhit psykososiála birrasa, earret eará loavkašuhtti láhttema nugomat givssideami, vealaheami, veahkaválddálašvuođa dahje rasismma, galgá skuvla farggamusat meannudit ášši hálddašanlága ovttaskas áššiid njuolggadusaid meannudeami mielde. Jus skuvla gottolaš áigemearis ii leat bargan áššin maidege, sáhttá dattege váidit ášši dego juo livččii mearriduvvon ovttaskas áššiin hálddašanlága mielde.</p>
<p>Lasihuvvon 2002 juovlam. 20.b. lágain nr. 112 (Fámus 2003 cuoŋománu 1. beaivvi, 2002 juovlam. 20.b. res. nr. 1735 bakte).</p>
<p><em type="bold">§ 9a-4. Vuogádatlaš bargu ovddideames ohppiid dearvvašvuođa </em><em type="bold">, birrasa ja dorvvolašvuođa (siskkáldas dárkkisteapmi) </em></p>
<p>Skuvla galgá aktiivvalaččat doaimmahit joatki ja vuogádatlaš barggu ovddideames ohppiid dearvvašvuođa, birrasa ja dorvvolašvuođa, nu ahte dán kápihttala gáibádusat ollašuvvet. Barggu beaivválaš čađaheami ovddasvástida skuvlla jođihangoddi. Bargu galgá fátmmastit sihke fysalaš ja psykososiála birrasa.</p>
<p>Lasihuvvon 2002 juovlam. 20.b. lágain nr. 112 (Fámus 2003 cuoŋománu 1,beaivvi, 2002 juovlam. 20.b. res. nr. 1735 bakte).</p>
<p><em type="bold">§ 9a-5. Ohppiidsearvan skuvlabirasbargui </em></p>
<p>Ohppiid galgá geasuhit mielde plánemis ja čađaheames vuogádatlaš barggu skuvllas dearvvašvuođa, birrasa ja dorvvolašvuođa birra. Skuvla galgá láhččet doaimmaid ohppiide dan mielde mii lea lunddolaš juohke klássadásiide.</p>
<p>Ohppiidráđđi sáhttá nammadit skuvlabirasovddasteddjiid geat galget áimmahuššat ohppiid beroštumiid skuvlla ja eiseválddiid ektui dain áššin main lea sáhka skuvlabirrasis. Skuvlabirasovddasteaddjit servet skuvlla vuogádatlaš, dearvvašvuođa-, biras- ja dorvvolašvuođabargui jus bargu guoská ohppiid skuvlabirrasii.</p>
<p>Oahppit sáhttet searvat gitta guvttiin skuvlabirasovddasteddjiin bargobiraslávdegoddái dahje eará ovttasbargoásahussii jus dat lea nammaduvvon skuvllas bargobiraslága 7.kápihttalis, ja go barget áššiiguin mat gusket ohppiid skuvlabirrasii. Dán oktavuođas lea skuvlabirasovddasteddjiin ságastallanriekti ja sin oaivilat galget čálihuvvot čoahkkima beavdegirjái. Skuvlabirasovddasteaddjit eai galgá leat mielde čoahkkimiin go lávdegoddi gieđahallá dakkár áššiid main lága dahje láhkaásahusaid mielde lea jávohisvuođa geatnegasvuohta.</p>
<p>Skuvlabirasovddasteddjiin lea riekti oažžut daid dieđuid máid dárbbašit doaimmaheames doaimmaset, jus ii leat jávohisvuođa geatnegasvuohta lágaid ja láhkaásahusaid vuođul.</p>
<p>Skuvlabirasovddasteddjiin lea riekti oažžut dárbbašlaš oahpu ja friddja oahpahusdiimmuin vai sáhttet fuolahit doaimmaid.</p>
<p>Lasihuvvon 2002 juovlam. 20.b. lágain nr. 112 (Fámus 2003 cuoŋománu 1.beaivvi, 2002 juovlam. 20.b. res. nr. 1735 bakte), rievdaduvvon 2005 geassem. 17.b. lágain nr. 105 (Fámus 2005 geassemánu 17.beaivvi, 2005 geassem. 17.b. res. nr. 660 bakte), 2005 geassemánu 17.b. lágain nr. 62 (Fámus 2006 ođđajagim. 1.beaivvi, 2005 geassemánu 17.b. res. nr. 609 bakte).</p>
<p><em type="bold">§ 9a-6. Dieđihangeatnegasvuohta ja </em><em type="bold">báhkkodan </em><em type="bold">vuoigatvuohta </em></p>
<p>Ovttasbargolávdegoddi, skuvlalávdegoddi, skuvlabiraslávdegoddi ja dasa lassin maiddái ohppiidráđđi ja váhnenráđđi galget čađat oažžut dárbbašlaš dieđuid - dás dáhpáhusat, plánat ja mearrádusat - mat sakka váikkuhit skuvlabirrasii. Ráđit ja lávdegottit galget, jus dan jerret, oažžut duođaštusaid vuogádatlaš dearvvašvuođa-, biras- ja dorvvolašvuođabarggu birra skuvllas.</p>
<p>Ráđit ja lávdegottit mat vuosttaš lađđasis namuhuvvojit, galget nu árrat go vejolaš beassat searvat birasdoaimmaid plánemis juohke ovttaskas skuvllas, ja lea riekti ovddidit oainnuset ja evttohusaideaset buot áššiide mat váikkuhit skuvlabirrasa.</p>
<p>Jus skuvla fuomáša ahte leat dilit skuvlabirrasis main sáhttá leat heajos váikkuhus ohppiid dearvvašvuhtii, de galgá nu fargga go vejolaš dan dieđihit ohppiide ja váhnemiidda.</p>
<p>Lasihuvvon 2002 juovlamánu 20.b. lágain nr. 112 (Fámus 2003 cuoŋománu 1.beaivvi, 2002 juovlam. 20.b. res. nr. 1735 bakte), rievdaduvvon 2005 geassemánu 17.b. lágain nr. 105 (Fámus 2005 geassem. 17.beaivvi, 2005 geassem. 17.b. res. nr. 660 bakte).</p>
<p><em type="bold">§ 9a-7. Ráŋggášteapmi </em></p>
<p>Sáhkuin dahje gitta golbma mánu giddagasduomuin dahje goappaš duopmomolssaeavttuin ráŋggáštuvvo son guhte iešdáhtolaččat dahje várrameahttumiid rihkku dán kápihttala gáibádusaid dahje dán olis ráhkaduvvon láhkaásahusaid.</p>
<p>Oassálastin ráŋggáštuvvo seamma ládje.</p>
<p>Lasihuvvon 2002 juovlam. 20.b. lágain nr. 112 (Fámus 2003 cuoŋománu 1.beaivvi, 2002 juovlam. 20.b. res. nr. 1735 bakte).</p>
<p><em type="bold">§ 9a-8. </em><em type="bold">S </em><em type="italic">kuvlaastoáiggeortnet </em></p>
<p>Dán kápihttala láhkaásahusat gullet maiddái skuvlaastoáiggeortnegii mii dán lága mielde lea ásahuvvon.</p>
<p>Lasihuvvon 2002 juovlam. 20.b. lágain nr. 112 (Fámus 2003 cuoŋománu 1.beaivvi, 2002 juovlam. 20.b. res. nr. 1735 bakte).</p>
<p><em type="bold">§ 9a-9. Láhkaásahusat </em></p>
<p>Departemeanta sáhttá mearridit dárkilat láhkaásahusaid ohppiid skuvlabirrasa birra.</p>
<p>Lasihuvvon 2002 juovlam. 20.b. lágain nr. 112 (Fámus 2003 cuoŋománu 1,beaivvi, 2002 juovlam. 20 .res. nr. 1735 bakte).</p>
<p><em type="bold">10. kápihttal. Bargit skuvllas </em></p>
<p><em type="bold">§ 10-1. Gealbogáibádusat oahpahusbargiin </em></p>
<p>Sus guhte galgá virgáiduvvot oahpahusvirgái vuođđoskuvllas ja joatkkaskuvllas, galgá leat heivvolaš fágalaš ja pedagogalaš gelbbolašvuohta. Departemeanta láhkaásahusaid bakte mearrida makkár oahppu ja bargoduogáš gáibiduvvo sus guhte galgá virgáiduvvot oahpaheaddjin iešguđet klássadásiin ja iešguđet skuvlašlájain.</p>
<p>Rievdaduvvon 2005 geassemánu 17.b. lágain nr. 105 (Fámus 2005 geassemánu 17.beaivvi, 2005 geassemánu 17.b. res. nr. 660 bakte).</p>
<p><em type="bold">§ 10-2. (Fámohuhtton 2003 geassemánu 27.b. lágain nr. 69 </em>(Fámus 2004 ođđajagim. 1.beaivvi, 2003 geassem. 27.b. res. nr. 774 bakte).) </p>
<p><em type="bold">§ 10-3. Bargit </em><em type="bold">gohttehat </em><em type="bold">skuvllain </em></p>
<p>Oahpaheaddjit gohttehatskuvllain main leat bistevaš pedagogalaš bargit galget virgáiduvvot dan suohkanis gos gohttehatskuvla lea. Departemeanta sáhttá láhkaásahusain mearridit makkár gelbbolašvuohta gáibiduvvo bistevaš gohttehatskuvlla bargiin.</p>
<p>Rievdaduvvon 1999 čakčam. 17.b. lágain nr. 74 (Fámus 1999 čakčam. 17.beaivvi, 1999 čakčamánu 17.b. res. nr. 1011 bakte).</p>
<p><em type="bold">§ 10-4. Máinnusteames virggiid </em></p>
<p>Oahpaheaddjivirggit ja rektorvirggit galget almmolaččat máinnostuvvot. Almmolaš máinnustangáibádus ii guoskka virggiide main virgáibidjanáigi lea oanehat go guđa mánu, dahje go bargoaddi galgá fállat virggi ođđa dahje ovddit bargái bargobiraslága § 14-2 vuosttašvuoigatvuohta ođđasit virgáiduvvot ja §15-7 lihcohallansuodjalusa birra.</p>
<p>Rievdaduvvon 2005 geassemánu 17.b. lágain nr. 62 (Fámus 2006 ođđajagim. 1.beaivvi, 2005 geassemánu 17.b. res. nr. 609 bakte).</p>
<p><em type="bold">§ 10-5. Válljemis máŋga ohcci gaskkas </em></p>
<p>Go seamma virgái leat máŋga ohcci ja daid gaskkas šaddá válljet, de galgá deattuhit oahpu ja bargohárjáneami, makkár oahpahusdárbbu virgáibidjan galgá ollášuhttit, ja man gelbbolaš muđui ohcci lea virggi ektui.</p>
<p><em type="bold">§ 10-6. Gaskaboddosaš virgáibidjan </em></p>
<p>Jus eai leat ohccit geat ollášuhttet dán lága gealbogáibádusaid, de sáhttet earát virgáibiddjot gaskaboddosaččat. Jus ii leat šihttojuvvon oanehat virgáibidjanáigodat, galgá ohcci virgáibiddjot gitta suoidnemánu 31.beaivái.</p>
<p>Fámus 1998 skábmam. 27.beaivvi (1998 skábmam. 27.b. res. nr. 1096 bakte).</p>
<p><em type="bold">§ 10-7. Hárjehallansajit skuvllas </em></p>
<p>Departemeanta sáhttá juohke oktavuođain dahje láhkaásahusa bakte gearnegahttit suohkaniid dahje fylkkasuohkaniid láhčit universiteahta- ja allaskuvllastudeanttaide hárjehallanoahpu ja bagadallama skuvllain, ja rávvet movt galgá válljet su guhte ovddasvástida hárjehallanoahpahusa.</p>
<p><em type="bold">§ 10-8. Gealboovdáneapmi </em></p>
<p>Skuvlaeaiggádis lea ovddasvástádus fuolahit ahte doaimmas lea rivttes ja dárbbašlaš gelbbolašvuohta. Skuvlaeaiggádis galgá leat vuogádat mii addá oahpahusbargiide, skuvlajođiheddjiide ja bargiide geain leat sierranas doaimmat skuvladoaimmahagas vejolašvuođa oažžut gealboovdáneami, vai ođasmahttet ja viiddidit fágalaš ja pedagogalaš máhtolašvuođaset ja leat gergosat čuovvot skuvlla ja servodaga ovdáneami.</p>
<p>Rievdaduvvon 2005 geassemánu 17.b. lágain nr. 105 (Fámus 2005 geassemánu 17.beaivvi, 2005 geassemánu 17.b. res. nr. 660 bakte).</p>
<p><em type="bold">§ 10-9. Politiijaduođaštus </em></p>
<p>Son guhte galgá virgáibiddjot vuođđoskuvlii, ferte čájehit politiijaduođaštusa. Duođaštus galgá duođaštit ahte lea dát olmmoš áššáiduhtton, áššáskuhtton dahje dubmejuvvon seksuálalaččat illástan mánáid. Olbmot geat leat dubmejuvvon seksuálalaččat illástan mánáid, eai sáhte virgáibiddjot vuođđoskuvlii.</p>
<p>Suohkan sáhttá gáibidit politiijaduođaštusa vuosttaš lađđasa mielde maiddái eará olbmuin geat virolaččat leat vuođđoskuvllas.</p>
<p>Son guhte galgá virgáibiddjot joatkkaskuvlii, ferte čájehit politiijaduođaštusa. Duođaštus galgá duođaštit ahte leago son seksuálalaš illásteames áššáiduhtton, áššáskuhtton dahje dubmejuvvon.</p>
<p>Departemeanta mearrida dása láhkaásahusaid.</p>
<p>Rievdaduvvon 2005 geassem. 17.b. lágain nr. 105 (Fámus 2005 geassemánu 17.beaivvi, 2005 geassemánu 17,b, res. nr. 660 bakte).</p>
<p><em type="bold">§ 10-10. Tariffašiehtadusat bálká- ja bargoeavttuid birra </em></p>
<p>Virggiide mat gullet dán lága vuollái, mearriduvvojit bálká- ja bargoeavttut tariffašiehtadusa bakte. Gonagas stáhtaráđis mearrida gii galgá šiehtadallat daid bargiidorganisašuvnnaiguin geain lea riekti šiehtadallat bálká- ja bargoeavttuid birra.</p>
<p><em type="bold">11. Kápihttal. Ásahus geavaheaddjisearvama várás skuvllas </em></p>
<p><em type="bold">§ 11-1. Ovttasbargolávdegottit vuođđoskuvllain </em></p>
<p>Juohke vuođđoskuvllas galgá leat ovttasbargolávdegoddi masa válljejuvvojit guokte oahpaheaddji áirasa, okta áirras eará bargiin, guokte váhnenráđis, guokte ohppiidáirasa ja guokte áirasa suohkana bealis. Suohkana guovtti áirasis galgá nubbi leat skuvlla rektor. Ohppiidáirasat eai galgga searvat čoahkkimiidda go lága dahje láhkaásahusaid mielde jávohisvuođageatnegahtton áššit gieđahallojuvvojit ovttasbargolávdegottis.</p>
<p>Ovttasbargolávdegottis lea riekti oainnuset cealkit áššiin mat guske skuvlii.</p>
<p>Jus suohkan sirdá válddi ovttasbargolávdegoddái bargat hálddahuslaš bargguid, sáhttá suohkan nammadit eanet áirasiid lávdegoddái. Suohkanlága § 11 ja §15 nr. 4 mielde sáhttá suohkan nammadit ovttasbargolávdegotti skuvlla stivran. Jus suohkan nammada eará stivrra skuvlii go ovttasbargolávdegotti, galget unnimusat guokte áirasa váhnenráđis nammaduvvot dan stivrii. Oahppit, váhnemat dahje bargit eai sáhte akto dagahit eanetlogu stivrras. Rektoris lea vuoigatvuohta searvat, ságastallat ja ovddidit evttohusaid.</p>
<p>Suohkan sáhttá nammadit oktasaš ovttasbargolávdegotti skuvlli ja mánáidgárdái. Soahpamuša vuođul sáhttá sullásaš ordnet ásahuvvot priváhta mánáidgárddi ja suohkanlaš skuvlla gaskkas. Lávdegottis galget leat guokte ohppiidáirasa, okta oahpaheddjiid áirras, okta áirras skuvlla eará bargiid ovddas, guokte mánáidgárddi bargiid áirasa, guokte áirasa skuvlla váhnenráđis ja guokte mánáidgárddi váhnenráđi áirasa. Lassin suohkana guovtti áirasiidda vuosttaš ja goalmmát lađđasa mielde, sáhttá mánáidgárddi eaiggát nammadit gitta guokte áirasa lávdegoddái.</p>
<p>Rievdaduvvon 1999 cuoŋománu 16.b. lágain nr. 18 (Fámus 1999 suoidnemánu 1.beaivvi, 1999 cuoŋománu 16.b. res. nr. 388 bakte).</p>
<p><em type="bold">§ 11-1a. Skuvlabiraslávdegottit vuođđoskuvllain </em></p>
<p>Juohke vuođđoskuvllas galgá leat skuvlabiraslávdegoddi. Skuvlabiraslávdegottis galget leat áirasat ohppiid, váhnenráđi, bargiid, skuvlajođihangotti ja suohkana bealis. Skuvlabiraslávdegotti čoahkádus galgá leat nu ahte ohppiid ja váhnemiid áirasat dahket eanetlogu.</p>
<p>Ovttasbargolávdegoddi sáhttá ieš doaibmat skuvlabiraslávdegoddiin. Jus ovttasbargolávdegoddi doaibmá skuvlabiraslávdegoddiin, ferte nammadit liigeáirasiid ohppiide ja váhnemiidda, nu ahte sii ovttas dahket eanetlogu.</p>
<p>Ohppiidáirasat eai galgga mielde skuvlabiraslávdegottis meannudeames dakkár áššiid main lága vuođul lea jávohisvuođageasku. Jus ohppiidáirasat eai leat mielde meannudeamis, de galgá lávdegotti váhnenáirasiin leat duppaljietna vástideaddji váilevaš ohppiidjienaid, dahje ahte váhnenáirasiid lohkku lasihuvvo vástideaddji loguin.</p>
<p>Skuvlabiraslávdegoddi galgá váikkuhit dasa ahte skuvla, bargit, oahppit ja váhnemat aktiivvalaččat servet ásaheames buori skuvlabirrasa. Skuvlabiraslávdegottis lea riekti oainnuset cealkit buot áššiin mat guske skuvlabirrasii, gč. kápihttal 9a.</p>
<p>Lasihuvvon 2005 geassemánu 17.b. lágain nr. 105 (Fámus 2005 geassemánu 17.beaivvi, 2005 geassemánu 17.b. res. nr. 660 bakte).</p>
<p><em type="bold">§ 11-2. Ohppiidráđđi vuođđoskuvllain </em></p>
<p>Juohke vuođđoskuvllas galgá 5.-7. klássaid ohppiide ja 8.-10. klássaid ohppiide leat okta ohppiidráđđi masa oahppit válljejit áirasiid. Suohkan mearrida ohppiidáirasiid logu. Áirasat galget válljejuvvot čakčat maŋimusat golbma vahku maŋŋil go skuvla lea álgán.</p>
<p>Skuvllas ovtta oahpaheaddji bargun galgá leat veahkehit ohppiidráđi bargat ja doaibmat. Ohppiidráđi gulahallanoahpaheaddjis lea searvan- ja sagastallanriekti ohppiidráđis.</p>
<p>Ohppiidráđi jođiheaddji ovttas ohppiidráđi gulahallanoahpaheaddjin sáhttá gohččut čoahkkimii. Ráđđi galgá goittot gohččojuvvot čoahkkimii go goalmmádas oassi ráđi miellahtuin dahje rektor dan gáibidit.</p>
<p>Ohppiidráđđi galgá ovddidit ohppiid oktasaš beroštumiid skuvllas ja bargat buori oahppan- ja skuvlabirrasa ovddas. Ráđđi galgá maiddái oainnuset cealkit ja ovddidit evttohusaid áššiide mat guske ohppiid lagasbirrasii.</p>
<p>Rievdaduvvon 2003 geassemánu 27.b. lágain nr. 69 (Fámus 2003 borgem. 1.beaivvi, 2003 geassemánu 27.b. res. nr. 774 bakte), ja 2005 geassemánu 17.b. lágain nr. 105 (Fámus 2005 geassemánu 17.beaivvi, 2005 geassemánu 17.b. res. nr. 660 bakte).</p>
<p><em type="bold">§ 11-3. (Loahpahuvvon 2003 geassemánu 27.b. lágain nr. 69 </em>(Fámus 2003 borgem. 1.beaivvi, 2003 geassem. 27.b. res. nr. 774 bakte).) </p>
<p><em type="bold">§ 11-4. Váhnenráđđi vuođđoskuvllain </em></p>
<p>Juohke vuođđoskuvllas galgá leat váhnenráđđi mas buot váhnemat geain leat mánát skuvllas, leat miellahttun.</p>
<p>Váhnenráđđi galgá ovddidit váhnemiid oktasaš beroštumiid ja váikkuhit ahte váhnemat ja oahppit aktiivvalaččat servet ásaheames buori skuvlabirrasa. Váhnenráđđi galgá bargat dan badjelii ahte ásahuvvo buorre ovttasbargu ruovttu ja skuvlla gaskkas, ja láhčit buori loaktima ja positiivva ovdáneami ohppiide ja ásahit buori oktavuođa gaskal skuvlla ja báikkálaš servodaga.</p>
<p>Váhnenráđđi lea bargolávdegoddi. Bargolávdegoddi vállje guokte áirasa ja guokte persovnnalaš sadjásašlahttu ovttasbargolávdegoddái. Bargolávdegotti jođiheaddji galgá leat nubbi dáin áirasiin.</p>
<p><em type="bold">§ 11-5. Skuvlalávdegoddi joatkkaskuvllain </em></p>
<p>Juohke joatkkaskuvllas galgá leat skuvlalávdegoddi mas leat áirasat geat ovddastit bargiid ja fylkkasuohkana ja guokte ohppiidráđi válljejuvvon áirasa. Rektor galgá leat fylkkasuohkana ovddasteaddji lávdegottis.</p>
<p>Skuvlalávdegottis lea riekti oainnuset ovddidit buot áššiin mat guske skuvlii.</p>
<p>Suohkanlága § 11 ja § 20 nr. 4 mielde sáhttá fylkkasuohkan nammadit skuvlalávdegotti skuvlla stivran. Jus fylkkasuohkan nammada eará stivrra skuvlii go skuvlalávdegotti, galget unnimusat guokte ohppiidráđi áirasa leat mielde dan stivrras. Oahppit dahje bargit eai sáhtte akto dagahit eanetlogu stivrras.</p>
<p>Rektoris lea searvan, ságastallan ja evttohanvuoigatvuohta.</p>
<p>Rievdaduvvon 1999 cuoŋománu 16.b. lágain nr. 18 (Fámus 1999 suoidnemánu 1.beaivvi, 1999 cuoŋománu 16.b. res. nr. 388 bakte).</p>
<p><em type="bold">§ 11-5a. Skuvlabiraslávdegoddi joatkkaskuvllain </em></p>
<p>Juohke joatkkaskuvllas galgá leat skuvlabiraslávdegoddi. Skuvlabiraslávdegottis galget oahppit, bargit, skuvlajođihangoddi ja fylkkasuohkan lea mielde . Skuvlabiraslávdegotti čoahkádus galgá leat nu ahte ohppiid áirasat leat eanetlogus.</p>
<p>Skuvlalávdegoddi sáhttá ieš leat skuvlabiraslávdegoddi. Jus skuvlalávdegoddi doaibmá skuvlabiraslávdegoddin, ferte nammadit eanet ohppiid ovddasteddjiid vai sii leat eanetlogus.</p>
<p>Skuvlabiraslávdegoddi galgá váikkuhit dasa ahte skuvla, bargit ja oahppit aktiivvalaččat servet oažžumis buori skuvlabirrasa. Skuvlabiraslávdegottis lea riekti oainnuset ovddidit buot áššiin mat gusket skuvlabirrasii, gč. kápihttal 9a.</p>
<p>Lasihuvvon 2005 geassemánu 17.b. lágain nr. 105 (Fámus 2005 geassemánu. 17.beaivvi, 2005 geassemánu 17.b. res. nr. 660 bakte).</p>
<p><em type="bold">§ 11-6. </em><em type="bold">Joatkkaskuvlla o </em><em type="bold">hppiidráđi buohkaidčoahkkin </em></p>
<p>Juohke joatkkaskuvllas galgá leat ohppiidráđđi mas unnimusat lea okta lahttu juohke guoktelogát oahppi nammii. Ohppiidráđđi válljejuvvo čálalaš jienasteami bakte.</p>
<p>Ohppiidráđđi galgá earret eará bargat ohppiid oahppanbirrasiin, bargodilálašvuođain ja čálgoberoštumiiguin.</p>
<p>Jus ohppiidráđđi dahje skuvlla ohppiidlogu viđádasoassi dan gáibida, galgá ohppiide lágiduvvot buohkaidčoahkkin skuvllas. Go badjel bealli skuvlla ohppiin leat mielde čoahkkimis ja jienastit de lea buohkaidčoahkkima mearrádus čadnin ohppiidráđđái daid áššiin mat leat čoahkkingohččumis namuhuvvon.</p>
<p><em type="bold">§ 11-7. Oktasašnjuolggadusat </em></p>
<p>§§ 11-1 gitta 11-6 rádjai njuolggadusaid mielde ráđit ja lávdegottit ieža válljejit jođiheaddji ja sadjásaš jođiheaddji. Sii válljejit maiddái čálli.</p>
<p><em type="bold">§ 11-8. Ohppiidáirasat fylkkasuohkanlaš nammagottiin </em></p>
<p>Ohppiid ovddasteddjiin joatkkaoahpahusas lea searvan- ja ságastallanriekti fylkkasuohkanlaš nammagottiin seamma njuolggadusaid mielde go bargiin, vrd. suohkanlága § 26.</p>
<p><em type="bold">§ 11-9. Váhnenlávdegoddi vuođđooahpahusas </em></p>
<p>Gonagas stáhtaráđis nammada vuođđooahpahusa váhnenlávdegotti. Lávdegottis galgá leat jođiheaddji, sadjásaš jođiheaddji ja vihtta eará lahtu. Lávdegotti doaibmaáigodat lea vihtta jagi. Departemeanta mearrida láhkaásahusaid váhnenlávdegotti bargui viidodahkii ja sisdollui.</p>
<p>Rievdaduvvon 2008 geassemánu 20.b. lágain nr. 48 (Fámus 2009 ođđajagim. 1.beaivvi, 2008 geassem. 20.b. res. nr. 621 bakte).</p>
<p><em type="bold">§ 11-10. Sierralohpi </em></p>
<p>Departemeanta sáhttá sierranas oktavuođain spiehkkut njuolggadusain mat leat §§ 11-1 gitta 11-7 rádjái.</p>
<p><em type="bold">12. kápihttal. Ásahus čadnon fágaoahpahussii fitnodagas </em></p>
<p><em type="bold">§ 12-1. Fága- ja </em><em type="bold">fitno </em><em type="bold">oahpahusa ovttasbargo </em><em type="bold">ásahus </em></p>
<p>Departemeanta nammada fága- ja fitnooahpahusa ovttasbargoásahusa. Ásahus galgá veahkehit departemeanta ráđiin ja veajuin ovddideames fága- ja fitnooahpahusa. Ásahusas galget leat ovddasteaddjit bargoeallima bealálaččain ja departemeanttas. Departemeanta mearrida ásahusa čohkkehusa ja doaimmaid.</p>
<p>Rievdaduvvon 2000 geassemánu 30.b. lágain nr. 63 (Fámus 2000 borgem. 1.beaivvi, 2000 geassemánu 30.b. res. nr. 645 bakte), 20004 suoidnemánu 2.b. lágain nr. 69 (Fámus 2004 čakčam. 1.beaivvi, 2004 suoidnemánu 2.b. res. nr. 1064 bakte).</p>
<p><em type="bold">§ 12-2. Fágalaš ráđit </em></p>
<p>Departemeanta nammada fága- ja fitnooahpahussii fágalaš ráđiid. Juohke fágas dahje fágasuorggis mas sáhttá leat oahppoáigi fitnodagas, galgá leat čadnojuvvon fágalaš ráđđái. Departemeanta mearrida fága- ja fitnooahpahusa ovttasbargoásahusa evttohusa vuođul makkár fágalaš ráđit galget ásahuvvot, ráđiid sturrodat, guđe fágalaš suorggi juohke ovttaskas ráđđi ovddasvástida ja njuolggadusaid ráđiide.</p>
<p>Rievdaduvvon 2000 geassemánu 30.b. lágain nr. 63 (Fámus 2000 borgem. 1.beaivvi, 2000 geassem. 30.b. res. nr. 645 bakte), 2004 suoidnemánu 2.b. lágain nr. 69 (Fámus 2004 čakčam. 1.beaivvi, 2004 suoidnemánu 2.b. res. nr. 1064 bakte).</p>
<p><em type="bold">§ 12-3. </em><em type="bold">Fitno </em><em type="bold">oahpahusnammagottit ja </em><em type="bold">fitno </em><em type="bold">lávdegottit </em></p>
<p>Fylkkasuohkan nammada fitnooahpahusnammagotti mas lea doaimmat muddejuvvon §§ 4-3, 12-3 ja 12-4 mielde.</p>
<p>Nammagottis galget leat miellahtut ja persovnnalaš sadjásašlahtut geain oktiibuot galgá leat nana fágamáhttu olles fága- ja fitnooahpposuorggis ja ealáhus- ja barggahusgažaldagain. Nammagoddái galget álohii nammaduvvot lahtut geat ovddastit bargoeallima bealálaččaid bargiidorganisašuvnnaid ja bargoaddiorganisašuvnnaid evttohusaid vuođul. Bargoeallima bealálaččain galgá leat eanetlohku nammagottis. Dása lassin galgá nammaduvvot unnimusat ovtta ohppiid, fitnoohppiid dahje oahppokandidáhtaid áirasa daid organisašuvnnaid dahje ásahusaid evttohusaid vuođul mat sin ovddastit. Fylkkasuohkan sáhttá bivdit nammagoddái miellahttoevttohasaid oahpaheaddjiorganisašuvnnain.</p>
<p>Nammagoddi vállje ieš jođiheaddji ja sadjásaš jođiheaddji. Nammagotti doaibmaáigodat lea seamma go fylkkadikki doaibmaáigodat. Ohppiid, fitnoohppiid ja oahppokandidáhtaid ovddasteaddjit nammaduvvojit guovtti jahkái háválassii.</p>
<p>Fylkkasuohkan dat gárvvista áššiid máid nammagoddi galgá gieđahallat.</p>
<p>Departemeanta sáhttá mearridit láhkaásahusaid nammagotti barggu birra.</p>
<p>Nammagoddi galgá nammadit ráđđeaddi fitnolávdegotti juohke fágii dahje fágasuorgái, dahje ávkkástallat fágageahččalannammagoddi fitnolávdegoddiin. Departemeanta sáhttá mearridit láhkaásahusaid dasa movt fitnolávdegotti čohkkehus galgá leat ja mii sin doaibma galgá leat.</p>
<p>Suohkanlága § 14 nr. 1 a bustávva ii leat gustovaš fitnooahpahusa nammagoddái nammadeames miellahtuid.</p>
<p>Rievdaduvvon 2000 geassemánu 30.b. lágain nr. 63 (Fámus 2000 borgem. 1.beaivvi, 2000 geassemánu 30.b. res. nr. 645 bakte), ja 2007 geassemánu 29.b. lágain nr. 91 (Fámus 2007 skábmam. 1.beaivvi, 2007 geassemánu 29.b. res. nr. 758 bakte).</p>
<p><em type="bold">§ </em><em type="bold">12-4. </em><em type="bold">Fitno </em><em type="bold">oahpahusnammagotti </em><em type="bold">doaimmat </em></p>
<p>Fitnooahpahusnammagoddi galgá ovddidit bargoeallima oainnuid ja dárbbuid fylkkasuohkaniidda.</p>
<p>Fitnooahpahusnammagoddi galgá mearrádusaidis bakte oainnuset ovddidit áššiin maid fylkkasuohkan § 4-8 lea geatnegahtton bidjat nammagotti gieđahallamii. Áššit leat nugomat dohkkeheames oahppofitnodagaid ja massimis dohkkeheami, ja fylkkasuohkana fága- ja fitnooahpahusa kvalitehtavuogádat.</p>
<p>Fitnooahpahusnammagoddi galgá bargat buorideames kvalitehta olles fága- ja fitnooahpahusas. Fitnooahpahusnammagoddi galgá earenoamážit</p>
<p>Evttohit organiserema, bargovugiid ja strategiijaid ovdánahttimis kvaliteahta fága- ja fitnooahpahusas</p>
<p>árvvoštallat ja báhkkodit fylkkasuohkana dábiid go galget dáhkidit kvaliteahta fága- ja fitnooahpahusas</p>
<p>árvvoštallat movt bargoeallima bealálaččat galget váikkuhit ovdánahttimis ja dáhkideames fága- ja fitnooahpahusa kvaliteahta</p>
<p>árvvoštallat movt ovttasbargu gaskal skuvllaid ja oahppofitnodagaid sáhttá buoriduvvot</p>
<p>árvvoštallat movt gelbbolašvuođa ovdánahttin sáhttá dáhkiduvvot.</p>
<p>Fitnooahpahusnammagoddi galgá bargat dan badjelii ahte olaha buoremus mihttodallama mii lea vejolaš joatkkaoahpahusas, ja addit ráđiid fylkkasuohkanii das makkár doaimmaid álggahit jahkásaš fálaldagaid mearrideames.</p>
<p>Fitnooahpahusnammagoddi galgá bargat dan badjelii neavvun fága- ja fitnooahpahusa birra šaddá nu buorre go vejolaš, ja evttohit doaimmaid mat nammagotti mielas leat dárbbašlačča.</p>
<p>Fitnooahpahusnammagoddi galgá rávvet movt ovdánahttit fága- ja fitnooahpahusa ja movt ovttasbargu skuvllaid ja fitnodagaid gaskkas dagaha guovlulaš ovdáneami, earret eará ovdánahttimis ođđa fitnodagaid ja bargosajiid.</p>
<p>Fitnooahpahusnammagoddi sáhttá fylkkasuohkanii sirdit fápmudusa fágalaččat árvvoštallat fitnodagaid dahje doaimmahit eará bargguid mat lága dahje láhkaásahusa mielde gullet fitnooahpahusnammagoddái.</p>
<p>Rievdaduvvon 2000 geassem. 30.b. lágain nr. 63 (Fámus 2000 borgem. 1.beaivvi, 2000 geassemánu 30.b. res. nr. 645 bakte), 2004 suoidnemánu 2.b. lágain nr. 69 (Fámus 2004 čakčam. 1.beaivvi, 2004 suoidnemánu 2.b. res. nr. 1064 bakte), 2007 geassemánu 29.b. lágain nr. 91 (Fámus 2007 skábmam. 1.beaivvi, 2007 geassemánu 29.b. res. nr. 758 bakte).</p>
<p><em type="bold">§ 12-5. Oahppoplánajoavkkut </em></p>
<p>Departemeanta nammada oahppoplánajoavkkuid mat leat mielde veahkeheames dohkkehit oahpahusa sisdoalu daid fágain dahje bargosurggiin main oahpahus čađahuvvo fitnodagas.</p>
<p>Departemeanta galgá fuolahit ahte sihke bargoeallin ja skuvlabealli besset searvat ođđa oahppoplánabargui.</p>
<p>Rievdaduvvon 2004 suoidnemánu 2.b. lágain nr. 69 (Fámus 2004 čakčam. 1.beaivvi, 2004 suoidnemánu 2.b. res. nr. 1064 bakte).</p>
<p><em type="bold">§ 12-6. Fága- ja sveannageahččaleami </em><em type="bold">váidinnammagoddi </em></p>
<p>Departemeanta nammada váidinnammagottiid mat leat váidinásahusat maŋŋil go mearriduvvo ahte fága- ja sveannageahččaleami ii leat ceavzán. Juohke nammagottis galget leat golbma lahttu. Guovtti lahtuin galgá leat fágaoahppu. Departemeanta mearrida gii galgá leat nammagotti jođiheaddji ja sadjásaš jođiheaddji.</p>
<p>Go galget nammadit fága- ja sveannageahččaleami váidinnammagotti, galgá fága fágalaš ráđđi ovddidit evttohusa.</p>
<p>Miellahtut oktan persovnnalaš sadjásaš láhtuiguin, ea.ea. jođiheaddji ja sadjásaš jođiheaddji, nammaduvvojit njealji jahkái háválassii.</p>
<p>Rievdaduvvon 2004 suoidnemánu 2.b.lágain nr. 69 (Fámus 2004 čakčam. 1.beaivvi, 2004 suoidnem. 1.b. res. nr. 1064 bakte).</p>
<p><em type="bold">§ 12-7. Miellahtut ásahusain, ráđiin ja nammagottiin </em></p>
<p>Son guhte nammaduvvo dahje válljejuvvo miellahttun fága- ja fitnooahpahusa ovttasbargoásahussii, fágalaš ráđđái, iskkusnammagoddái dahje váidinnammagoddái, lea geatnegahtton vuostáiváldit doaimma. Miellahtut sáhttet dattege gáibidit beassat ođđasis nammaduvvot seamma áigodahkii go oktilaš luohttevašdoaimmas juo leat leamašan. Son guhte lea deavdán guhttalogi jagi, sáhttá gáibidit beassama luohttevašdoaimmas.</p>
<p>Rievdaduvvon 2004 suoidnemánu 2.b. lágain nr. 69 (Fámus 2004 čakčam. 1.beaivvi, 2004 suoidnemánu 2.b. res. nr. 1064 bakte).</p>
<p><em type="bold">13. kápihttal. Suohkana, fylkkasuohkana ja stáhta ovddasvástádus </em></p>
<p><em type="bold">§ 13-1. Suohkana geatnegasvuohta láhč </em><em type="bold">če </em><em type="bold">t vuođđoskuvlaoahpahusa ja sierranaspedagogalaš veahki </em></p>
<p>Suohkan galgá ollašuhttit dán lága mielde vuoigatvuođa oažžut vuođđoskuvlaoahpahusa ja sierranaspedagogalaš veahki buot suohkana ássiide. Ovddasvástádus ii guoskka ohppiide ja earáide geaid eará fylkkat ovddasvástidit §§ 13-2 ja 13-3 a mielde.</p>
<p>Departemeanta mearrida láhkaásahusaid dahje gohččosiid juohke ovttaháválaš oktavuhtii dasa gii galgá adnojuvvot suohkana ássiin, ja buhtadeames eará suohkaniid goluid vuođđoskuvlaoahpahusa oktavuođas.</p>
<p>Almmolaš vuođđoskuvllat galget leat suohkanlaš skuvllat. Sierranas oktavuođain sáhttá stáhta dahje fylkkasuohkan jođihit vuođđoskuvllaid. Fylkkasuohkan šaddá oažžut dohkkeheami departemeantas.</p>
<p>Suohkana hálddahusas galgá leat skuvlafágalaš gelbbolašvuohta skuvladási bajábealde.</p>
<p>Rievdaduvvon 2003 ođđajagim. 31.b. lágain nr. 10.</p>
<p><em type="bold">§ 13-2. Fylkkasuohkana geatnegasvuohta fuolahit vuođđoskuvlaoahpahusa, sierranaspedagogalaš veahki ja joatkkaoahpahusa ásahusain mánáidsuodjalanlága vuođul </em></p>
<p>Go mánáidsuodjalanlága mielde mearriduvvo sirdit máná ásahussii, de lea dat fylkkasuohkan gos ásahus lea, geas dán lága mielde lea ovddasvástádus ollášuhttimis vuoigatvuođa fuolahit vuođđoskuvlaoahpahusa, sierranaspedagogalaš veahki ja joatkkaoahpahusa. Fylkkasuohkanis gos ásahusa lea, lea riekti oažžut buhtaduvvot goluid dan fylkkasuohkanis gosa mánná dahje nuorra gullá dan beaivvi rájes go mearriduvvo sirdit máná, departemeanta mearriduvvon meriid mielde.</p>
<p>Ovddasvástádus fátmmasta mánáid ja nuoraid ásahusain fylkkasuohkanis man stáhtalaš guovlulaš mánáidsuodjalanbálvalus ovddasvástida mánáidsuodjalanlága § 5-1 mielde, ja mánáid ja nuoraid priváhta ja suohkanlaš ásahusain mat mánáidsuodjalanlága § 5-8 mielde leat dohkkehuvvon. Jus oahpahus dáhpáhuvvá ásahusas, galgá ásahus fuolahit dárbbašlaš lanjaid dán ulbmilii.</p>
<p>Departemeanta mearrida láhkaásahusaid bakte movt buhtadit goluid oahpahusa fuolaheames eará fylkkaid mánáide ja nuoraide.</p>
<p>Rievdaduvvon 2002 cuoŋománu 12.b. lágain nr. 10, 2003 miessemánu 9.b. lágain nr. 29 (Fámus 2004 ođđajagim.1.beaivvi, 2003 miessem. 9.b. res. nr. 596 bakte), 2004 ođđajagim. 16.b. lágain nr. 6 (Fámus 2004 ođđajagim.1.beaivvi), 2006 geassemánu 30.b. lágain nr. 57 (Fámus 2007 ođđajagim. 1.beaivvi, 2006 geassemánu 30.b. res. nr. 764 bakte), 2007 juovlam.14.b. lágain nr. 115 (Fámus 2008 ođđajagim. 1.beaivvi, 2007 juovlam. 14.b. res. nr. 1438 bakte).</p>
<p><em type="bold">§ 13-3. Fylkkasuohkana geatnegasvuohta fuolahit joatkkaoahpahusa </em></p>
<p>Dán lága mielde galgá fylkkasuohkan ollášuhttit buot suohkana ássit vuoigatvuođa oažžumis joatkkaoahpahusa.</p>
<p>Fylkkasuohkan galgá addit fálaldaga ohcciide geain ii leat vuoigatvuohta § 3-1 dahje § 4A-3 mielde.</p>
<p>Departemeanta mearrida láhkaásahusaid dahje gohččosiid ovttaháválaš oktavuhtii mearrideames gean galgá adnit fylkkasuohkana ássiin. Departemeanta sáhttá mearridit láhkaásahusaid ahte ruovttufylkkas lea govttolaš ovddasvástádus máksimis goluid dan oktavuođas go váldá joatkkaoahpahus eará fylkkas. Departemeanta sáhttá geatnegahttit fylkkasuohkana álggahit oahppofálaldagaid mat fátmmastit eará fylkkaid ohppiid.</p>
<p>Fylkkasuohkanis lea ovddasvástádus fuolahit joatkkaoahpahusa giddagasain. Departemeanta sáhttá sierranas oktavuođain gohččut fylkkasuohkana doaimmahit bargguid nugomat eará oahpahusa oktavuođas giddagasas.</p>
<p>Fylkkasuohkan galgá plánet ja ovddidit joatkkaoahpahusa earret eará vuhtiiváldimis našunála ulbmiliid, ohcciid sávaldagaid ja servodaga joatkkaoahpahusdárbbut buot oahpposurggiin ja iešguđege ahkejoavkkuide, ja vuhtiiváldimis ovddasvástádusa fuolahit oahpahusa giddagasain ja sosiála dálkkaslaš ásahusain ja man dárbbalaš lea fállat sierranasoahpahusa.</p>
<p>Almmolaš joatkkaskuvllat galget leat fylkkasuohkanlaš oamastusas. Sierranas oktavuođain sáhttá juogo stáhta dahje fylkkasuohkan doaimmahit joatkkaskuvllaid. Suohkan ferte oažžut dohkkeheami departemeantas.</p>
<p>Rievdaduvvon 2000 geassemánu 30.b. lágain nr. 63 (Fámus 2000 borgem. 1.beaivvi, 2000 geassemánu 30.b. res. nr. 645 bakte), 2005 geassemánu 17.b. lágain nr.105 (Fámus 2005 geassemánu 17.beaivvi, 2005 geassemánu 17.b. res. nr.660 bakte).</p>
<p><em type="bold">§ 13-3a. Fylkkasuohkana geatnegasvuohta fuolahit vuođđoskuvlaoahpahusa, sierranaspedagogalaš oahpahusa ja joatkkaoahpahusa dearvvašvuođaásahusain </em></p>
<p>Fylkkasuohkan gos ásahus lea, galgá dán lága mielde ollášuhttit vuoigatvuođa buhcciide oažžumis vuođđoskuvlaoahpahusa, sierranaspedagogalaš veahki ja joatkkaoahpahusa go veallájit dearvvašvuođaásahusain maid guovlulaš dearvvašvuođadoaimmahat oamasta, ja buhcciide geat veallájit priváhta dearvvašvuođaásahusain geain lea šiehtadus guovlulaš dearvvašvuođadoaimmahagaiguin. Fylkkasuohkana ovddasvástádus lea gustovaš dušše daid buhcciid ektui geat leat dearvvašvuođaásahusain maid ovddas guovlulaš dearvvašvuođadoaimmahat máksá. Jus oahpahus dáhpáhuvvá ásahusas, galgá ásahus fuolahit dárbbalaš lanjaid dán ulbmilii.</p>
<p>Departemeanta sáhttá mearridit dárkilat láhkaásahusaid dahje gohččosiid ovttaháválaš dáhpáhusaid oktavuođas mas fylkkasuohkana ovddasvástádus čilgehuvvo.</p>
<p>Lasihuvvon 2002 cuoŋománu 12.b. lágain nr. 10, rievdaduvvon 2004 ođđajagim. 16.b. lágain nr. 6 (Fámus 2004 ođđajagim. 1. beaivvi), rievdaduvvon 2006 geassemánu 30.b. lágain nr. 57 (Fámus 2007 ođđajagim. 1. beaivvi, 2006 geassem. 30.b. res. nr. 764 bakte).</p>
<p><em type="bold">§ 13-3b. Suohkana ja fylkkasuohkana geatnegasvuohta fuolahit lihkohisvuođadáhkádusa </em></p>
<p>Suohkan ja fylkkasuohkan geatnegahttojuvvo fuolahit lihkohisvuođadáhkádusa ohppiide. Departemeanta sáhttá mearridit dárkilat láhkaásahusaid lihkohisvuođadáhkádusa birra.</p>
<p>Lasihuvvon 2007 geassemánu 29.b. lágain nr. 91 (Fámus 2008 suoidnemánu 1. beaivvi, 2007 geassemánu 29.b. res. nr. 758 bakte).</p>
<p><em type="bold">§ 13-4. Ovddasvástádus fuolahit </em><em type="bold">skuvlasáhtu jna </em></p>
<p>Lea suohkan ovddasvástádus fuolahit skuvlasáhtu vuođđoskuvlaohppiide ja rávisolbmuide geain várálaš skuvlaluotta dihte lea vuoigatvuohta oažžut skuvlasáhtu. Suohkanis lea ovddasvástádus ollášuhttimis § 7-6 mielde vuoigatvuođa ovdaskuvlamánáide oažžut skuvlasáhtu. Suohkan galgá fuolahit ovdaskuvlamánáide, vuođđoskuvlaohppiide ja rávisolbmuide vuoigatvuođa oažžut mátkeláidesteaddji ja goziheami. Muđui lea fylkkasuohkana ovddasvástádus fuolahit sáhtostallama, mátkeláidesteaddji ja goziheami 7.kápihttala njuolggadusaid mielde. Suohkanat mákset ruovttoluotta goluid go fylkkasuohkan lea fuolahan vuođđoskuvlaohppiide ja rávisolbmuide skuvlasáhtu.</p>
<p>Fylkkasuohkan galgá organiseret skuvlasáhtu ovttasráđiid suohkaniin. Jus suohkan ja fylkkasuohkan eaba soaba das movt skuvlasáhttu galgá organiseret ja ruhtadit, sáhttá departemeanta gohčostaga bakte rávvet.</p>
<p>Departemeanta sáhttá mearridit láhkaásahusaid ruovttumátki, mátkeláidesteaddji ja orruma birra sidjiide geaid ferte goartilastit go dán lága mielde galget oažžut juogo veahki dahje oahpahusa, dasalassin láhkaásahusaid skuvlasáhtu, sáhttobuhtadasa ja ruovttufylkka ovddasvástádus máksit goluid joatkkaoahpahusa váldimis eará fylkkas.</p>
<p>Rievdaduvvon 2002 cuoŋománu 12.b. lágain nr. 10 (Fámus 2003 ođđajagim. 1.beaivvi, 2002 cuoŋománu 12.b. res. nr. 349 bakte), 2005 geassemánu 17.b. lágain nr. 105 (Fámus 2005 geassemánu 17.beaivvi, 2005 geassemánu 17.b. res. nr. 660 bakte).</p>
<p><em type="bold">§ 13-5. Skuvlaeaiggáda geatnegasvuohta fuolahit nuvttá šaddosiid ja ruotnasiid </em></p>
<p>Skuvlaeaiggát galgá ohppiide nuvttá addit šaddosiid ja ruotnasiid. Departemeanta sáhttá mearridit čielgaset láhkaásahusaid mas ortnega ovddasvástádus ja geatnegasvuohta čielggaduvvo.</p>
<p>Fámohuhtton 2000 geassemánu 30.b. lágain nr. 63 (Fámus 2000 borgem. 1.beaivvi, 2000 geassemánu 30.b. res. nr. 645 bakte), lasihuvvon 2008 geassemánu 20.b. lágain nr. 48 (Fámus 2008 borgem. 1.beaivvi, 2008 geassemánu 20.b. res. nr. 621 bakte).</p>
<p><em type="bold">§ 13-6. Musihkka- ja kulturskuvlafálaldat </em></p>
<p>Buot suohkaniin galgá juogo alddis dahje ovttas eará suohkaniiguin leat musihkka- ja kulturskuvlafálaldat mánáide ja nuoraide, organiserejuvvon lahkalaga skuvllain ja kultureallimin muđui.</p>
<p><em type="bold">§ 13-7. Skuvlaastoáiggeortnet </em></p>
<p>Suohkanis galgá fállat skuvlaastoáiggeortnega sihke ovdal ja maŋŋil skuvlaáiggi 1.-4. klássaid, ja 1.-7.klássaid mánáide geain leat sierranas dárbbut.</p>
<p>Skuvlaastoáiggeortnet galgá láhčit stoahkama, kultuvrra- ja asttoáiggedoaimmaid mánáid agi, doaibmadási ja beroštumiid mielde. Skuvlaastoáiggeortnet galgá addit mánáide fuolahusa ja goziheami. Doaibmahehttejuvvon mánáide galgá láhčit buori ovdánaneavttuid. Areála, sihke olgun ja siste, galgá leat heivehuvvon dán ulbmilii.</p>
<p>Skuvlaastoáiggeortnegis galget leat njuolggadusat mas dát čilgejuvvojit:</p>
<p>a.</p>
<p>eaiggátvuohta</p>
<p>b.</p>
<p>geas lea sisaváldin váldi</p>
<p>c.</p>
<p>sisaváldineavttut</p>
<p>d.</p>
<p>sisaváldináigodat ja skuvlaastoáiggesaji luohpan</p>
<p>e.</p>
<p>váhnenmáksu</p>
<p>f.</p>
<p>stoahkan- ja beaivelanjat</p>
<p>g.</p>
<p>beaivválaš rahpanáigi ja jahkásaš rahpanáigi</p>
<p>h.</p>
<p>bargoveahka ja jođiheapmi</p>
<p>Go skuvlaastoáiggeortnet gullá skuvlla vuollái, galgá rektor dábálaččat leat jođiheaddji. Departemeanta sáhttá dohkkehit spiehkastaga.</p>
<p>Suohkan sáhttá gáibidit ahte váhnemat mákset váhnenoasi skuvlaastoáiggeortnega goluin.</p>
<p>§ 10-9 vuosttaš ja goalmmát lađđasa njuolggadusat gusket skuvlaastoáiggeortnegii virgáibidjamis bargiid.</p>
<p>Suohkan sáhttá earáid fálaldaga ávkkástallat ollášuhttimis skuvlaastoáiggeortnega geatnegasvuođa, jus sii muđui ollášuhttet dán paragráfa eavttuid. Suohkan goziha priváhta skuvlaastoáiggeortnegiid.</p>
<p>Departemeanta sáhttá mearridit dárkilat láhkaásahusaid skuvlaastoáiggeortnega birra.</p>
<p>Rievdaduvvon 2003 geassemánu 27.b. lágain nr. 69 (Fámus 2003 borgem. 1.beaivvi, 2003 geassemánu 27.b. res. nr. 774 bakte), 2005 geassemánu 17.b. lágain nr. 105 (Fámus 2005 geassemánu 17.beaivvi, 2005 geassemánu 17.b. res. nr. 660 bakte).</p>
<p><em type="bold">§ 13-8. Oslo suohkan </em></p>
<p>Oslo suohkanis leat maiddái dat seamma vuoigatvuođat ja geatnegasvuođat mat dán lága mielde gusket fylkkasuohkanii.</p>
<p><em type="bold">§ 13-9. </em><em type="bold">Stáhtalaš d </em><em type="bold">oarjja </em></p>
<p>Stáhta juolluda doarjaga ja nu buhtadit oasi suohkaniid ja fylkkasuohkaniid goluin. Doarjja juolluduvvo dábálaččat rámmadoarjagiin departemeantta mearriduvvon njuolggadusaid mielde.</p>
<p><em type="bold">§ 13-10. Ovddasvástádus </em><em type="bold">viidodat </em></p>
<p>Suohkanis/fylkkasuohkanis ja priváhta skuvlaeaiggádis lea § 2-12 mielde ovddasvástádus ollášuhttimis oahpahuslága ja dan láhkaásahusaid, dákko bakte láhčit dárbbašlaš návccaid vai gáibádusaid sáhttá ollášuhttit.</p>
<p>Suohkanis/fylkkasuohkanis ja priváhta skuvlaeaiggádis galgá § 2-12 mielde leat dohkálaš vuogádat man bakte árvvoštallojuvvo ahte ollašuvvet go oahpahuslága ja láhkaásahusaid gáibádusat. Suohkanis/fylkkasuohkanis ja priváhta skuvlaeaiggádis galgá § 2-12 mielde leat dohkálaš vuogádat mii čuovvola dán árvvoštallama bohtosiid ja našunála kvalitehtaárvvoštallamiid maid departemeanta čađaha § 14-1 njealját lađđasa vuođul.</p>
<p>Lasihuvvon 2003 geassemánu 27.b. lágain nr. 69 (Fámus 2003 borgem. 1.beaivvi, 2003 geassemánu 27.b. res. nr. 774 bakte), rievdaduvvon 2004 suoidnemánu 2. b. lágain nr. 69 (Fámus 2004 čakčam. 1. beaivvi, 2004 suoidnemánu 2.b. res. nr. 1064 bakte).</p>
<p><em type="bold">14. kápihttal. Goziheapmi ja bearráigeahčču </em></p>
<p><em type="bold">§ 14-1. Stáhtalaš goziheapmi ja bearráigeahčču </em></p>
<p>Departemeanta ráđđe ja neavvu áššiin mat gusket doaimmaide dán lága mielde ja galgá muđui ovttasbargat suohkaniiguin, fylkkasuohkaniiguin ja priváhta skuvlaeaiggádiiguin dáhkideames buori ja dásseárvosaš oahppofálaldaga vástideaddji lága ja láhkaásahusaid.</p>
<p>Departemeanta goziha dán lága mielde doaimmaid ja galgá dán oktavuođas beassat skuvllavistiide ja oažžut dárbbašlaš duođaštusaid.</p>
<p>Jus fuomášuvvojit dilálašvuođat mat leat dán lága dahje lága vuođul láhkaásahusaid vuostá, sáhttá departemeanta gáibidit dili buoriduvvot.</p>
<p>Departemeanta sáhttá mearridit láhkaásahusaid mat dán lága mielde geatnegahttet ovddasvástideaddji oahpahusásahusaid ja sin geat ožžot dákkár oahpahusa addimis dieđuid ja searvat árvvoštallamiidda ja almmuhit dilálašvuođaid mat váikkuhit dán lága mielde oahpahusdoaimmahaga árvvoštallama.</p>
<p>Rievdaduvvon 2003 suoidnemánu 4.b. lágain nr. 84 (Fámus 2003 golggotm. 1.beaivvi), mii rievdá 2003 suoidnemánu 4.b. lágain nr. 85.</p>
<p><em type="bold">§ 14-2. Ruovttuoahpahusa suohkanlaš goziheapmi </em></p>
<p>Suohkan galgá gozihit skuvllahis mánáid ja nuoraid geatnegahtton oahpahusa, ja sáhttá maiddái sin gohččut sierranas geahččaleapmái. Suohkan galgá gáibidit ahte mánát dahje nuorat galget skuvlii jus dán lága ja láhkaásahusaid gáibádusat eai ollašuvvo ruovttuoahpahusain.</p>
<p><em type="bold">15. kápihttal. Hálddašanlága geavahus. Dieđihangeasku </em></p>
<p><em type="bold">§ 15-1. Hálddašanlága geavahus </em></p>
<p>Hálddašanláhka guoská doaimmaide maid dán lága mielde hálddašanásahusat jođihit, oktan sierranjuolggadusaiguin mat dán lágas leat mearriduvvon.</p>
<p>Hálddašanlága jávohisvuođa geatnegasvuohta §§ 13 - 13e guoská maiddái priváhta skuvllaide mat leat dohkkehuvvon dán lága § 2-12 mielde.</p>
<p><em type="bold">§ 15-2. Sierranas njuolggadusat váidinásahusa birra </em></p>
<p>Vuođđoskuvlla eaŋkilmearrádusaid ja mearrádusaid sierranaspedagogalaš veahki birra ovdal skuvlageatnegahtton agi § 5-7 mielde sáhttá guoddalit departementii. Eaŋkilmearrádusaide bargiidáššiin gal hálddašanlága § 28 njuolggadusat leat gustovačča.</p>
<p>Departemeanta lea váidinásahus eaŋkilmearrádusaid ektui sisaváldima ja sierranasoahpahusa birra joatkkaskuvllain, eaŋkilmearrádus massimis vuoigatvuođa joatkkaoahpahussii § 3-8 ja § 4-6 mielde, eaŋkilmearrádus oažžut guokte liigejagi oahpahusa čađaheapmái § 3-1 viđat lađđasa mielde ja eaŋkilmearrádus fysalaš ja psykososiála birrasa hárrái § 9a-2 ja § 9a-3 mielde.</p>
<p>Joatkkaskuvlii sisaváldima mearrádusa váidima oktavuođas i sáhte departemeanta dárkkistit fylkkasuohkana mearrádusa makkár oahpahusprográmma fállojuvvo joatkkadásis 1 dahje prográmmasuorggi joatkkadásiin 2 ja 3, dahje guđe skuvlii ohcii galgá beassat. Dákkár mearrádusaid ektui gusket hálddašanlága § 28 váidinásahusa njuolggadusat. Departemeanta lea váidinásahus go eaŋkilmearrádusain mearriduvvo sisaváldot sierranas oahpahusprográmmii joatkkadásis 1 áššedovdi árvvoštallama vuođul.</p>
<p>Fámus borgem. 1.beaivvi, 1998 skábmam. 27.b. res. nr. 1096 bakte, muhto dakkaviđe eaŋkilmearrádusaid ektui ja láhkaásahusa mat mearridit geatnegasvuođaid ja vuoigatvuođaid ohppiide/fitnoohppiide skuvlajagi 1999-2000 rájes. Rievdaduvvon 2000 geassemánu 30.b. lágain nr. 63 (Fámus 2000 borgem. 1.beaivvi, 2000 geassem. 30.b. res. nr. 645 bakte), 2004 ođđajagim. 16.b. lágain nr. 6 (Fámus 2004 ođđajagim. 1.beaivvi), 2005 geassemánu 17.beaivvi lágain nr. 105 (Fámus 2005 geassemánu 17.beaivvi, 2005 geassemánu 17.b. res. nr. 660 bakte), 2007 geassemánu 29.b. lágain nr. 91 (Fámus 2007 borgen. 1.beaivvi, 2007 geassemánu 29.b. res. nr. 758 bakte).</p>
<p><em type="bold">§ 15-3. Geatnegasvuohta dieđihit mánáidsuodjalanbálvalussii </em></p>
<p>Skuvlla bargit galget dán lága mielde leat áicilat bargguset bakte dáhpáhusaide man vuođul mánáidsuodjalanbálvalus sáhttá vuolggahit doaimmaid.</p>
<p>Jávohisvuođageatnegasvuohta ii galgga eastadit bargit dieđiheames mánáidsuodjalanbálvalussii go lea doaivva ahte mánná illástuvvo ruovttus dahje leat eará lágan duođalaš fuolahisvuođat, vrd. §§ 4-10 gitta 4-12 rádjai 1992 suoidnemánu 17. beaivvi lágas nr. 100 mánáidsuodjalanbálvalusat, dahje jus mánás lea duođalaš bissovaš heajosmeanut, vrd. seamma lága § 4-24. Maiddái go ásahusat gean ovddasvástádus lea čađahit 1992 suoidnemánu 17.b. lága nr. 100 mánáidsuodjalanbálvalusat gáibidit, galget bargit almmuhit dakkár dieđuid.</p>
<p><em type="bold">§ 15-4. Sosiálabálvalusa dieđihangea </em><em type="bold">tnegasvuohta </em></p>
<p>Dán lága mielde galget skuvllaid bargit klieantaáššin rávvet ja neavvut sosiálabálvalusa. Bargit galget leat áicilat dilálašvuođaide maid olis sosiálabálvalus berre álggahit veahkkedoaimmaid, ja sii galget ávžžukeahttá dákkár dieđuid fuolahit sosiálabálvalussii. Ávžžukeahtes dieđuid sáhttá dušše fuolahit viidáset oahppi, dahje váhnemiid mieđáhusa mielde, dahje dan mađe ahte ii rihko jávohisvuođageatnegasvuođas.</p>
<p><em type="bold">16. kápihttal. Čađaheapmi ja gaskaboddosaš njuolggadusat. Rievdadusat eará lágain </em></p>
<p><em type="bold">§ 16-1. Čađaheapmi </em></p>
<p>Láhka čađahuvvo das rájes go Gonagas dan mearrida. Lágas iešguđet njuolggadusat čađahuvvojit iešguđet áigái.</p>
<p>1999 borgem.1.beaivvi rájes, 1988 skábmam. 27.b. res. nr. 1096 bakte.</p>
<p><em type="bold">§ 16-2. Gaskaboddosaš njuolggadusat </em></p>
<p>Vuođđoskuvlla bargiid geat leat virgáiduvvon lihcukeahtes virgái go láhka čađahuvvo, ii sáhte lihccut. Sidjiide guoská ain 1969 geassemánu 13.b. láhka nr 24 vuođđoskuvlla birra § 24 nr. 1 nubbi lađas ja nr. 2.</p>
<p>Viđa jahkái maŋŋil go láhka čađahuvvo de skuvllat mat 1969 geassem. 13.b. lága nr.24 §17 nr.4 goalmmát lađđasa mielde leat válljen jođihangotti sáhttet spiehkkut § 9-1 nuppi lađđasa gáibádusas ahte skuvllas galgá leat rektor.</p>
<p>Vuoigatvuohta ja geatnegasvuohta logijagi vuođđoskuvlii § 2-1 mielde guoská mánáide riegádan 1991 ja ovddasguvlui. Eará mánáin ja nuorain lea riekti ja geatnegasvuohta oažžut ovccijagi vuođđoskuvlla, muhto goargŋulit ovtta klássa, nu ahte loahpahit vuođđoskuvlla 10.klássas.</p>
<p>Rievdaduvvon 2005 geassemánu 17.b. lágain nr. 105 (Fámus 2005 geassemánu 17.beaivvi, 2005 geassemánu 17.b. res. nr. 660 bakte), ja 2008 geassemánu 20.b. lágain nr. 48 (Fámus 2008 borgem. 1.beaivvi, 2008 geassemánu 20.b. res. nr. 621 bakte).</p>
<p><em type="bold">§ 16-3. Heaittiheames eará lágaid </em></p>
<p>Čuovvovaš lágat heaittihuvvojit: - - -</p>
<p><em type="bold">§ 16-4. (heaittihuvvon 1999 juovlam. 17.b. lágain nr. 97 </em>(Fámus 2000 ođđajagimánu 1.beaivvi).) </p>
<p>Diehtovuođđu lea maŋimusat ođastuvvon 2009 guovvam. 4.beaivvi</p>
</body></document>
